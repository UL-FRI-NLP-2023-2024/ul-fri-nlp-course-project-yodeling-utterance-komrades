{"body": "Ponudba upada. Podjetja odpuščajo in nimajo še za zaposlene. Poleti se najbolj poveča ponudba del v turizmu. Več je oglasov za gostinska dela, turistične vodnike, animatorje. Teja Romšek, e-Študentski servis \"Že četrto leto opažamo upad ponudbe študentskih del,\" pravi Teja Romšak z e-Študentskega servisa, kjer ocenjujejo, da bo poleti ponudba študentskih del za 30 odstotkov manjša kot v poletnih mesecih prejšnjega leta. Upad ponudbe opažajo tudi v Študentskem servisu Maribor. \"Razlog so povišanje koncesijske dajatve oziroma stroška študentskega dela po Zujfu in trenutne razmere v gospodarstvu,\" pravi Nataša Zorec. \"Delodajalci odpuščajo ali pa ne morejo plačati zaposlenih, zato je težko pričakovati, da bodo vzeli za pomoč študente in dijake.\" Največ razpisanih del je za pomoč v strežbi pa tudi za trženje in anketiranje, prodajo, delo s strankami, fizična dela, promocije ter poučevanje in prevajanje. Najbolje so plačana težja fizična dela (od 6 do 8 evrov na uro), najmanj pa preprosta dela in čiščenje (od 3 do 3,20 evra na uro). Povprečna urna postavka za delo v strežbi je 4 evre na uro, podobno za prodajo, kjer se urne postavke gibljejo med 3,90 in 4,40 evra na uro. Bolje so plačane promocije ob koncih tedna in v nočnih urah. Vzamejo vse, samo da je denar \"Študentje povprašujejo po vseh delih, vzamejo vse, samo da nekaj zaslužijo, in če niso zadovoljni, iščejo naprej,“ pojasnjuje Zorčeva. Največ povpraševanja je sicer za dobro plačana dela, kot so računalniška in pisarniška dela ter anketiranje in pomoč pri prodaji. \"Dekleta najbolj zanimajo administrativna dela, promocija, prodaja, dela hostese pa tudi lažja dela, kot so pakiranje, deklariranje in lepljenje,\" dodaja Romšakova. \"Fantje največ povprašujejo po dobro plačanih kratkotrajnih delih, npr. po selitvah, delu na računalniku ali v proizvodnji.\" Študente višjih letnikov najbolj zanimajo dela, ki so povezana s smerjo študija ali področjem dela, na katerem se želijo zaposliti.", "title": "Za študente poleti manj cvenka", "keywords": "študentsko delo", "lang": "slovenian"}
{"body": "Na podlagi sklepov zadnje skupščine družbe Terme Čatež so v sodni register vpisali znižanje osnovnega kapitala s 14,97 milijona evrov na 12,44 milijona evrov. Obenem so bili za nove člane nadzornega sveta imenovani Ada de Costa Petan, Robert Krajnik, Vladimir Smolec, Mitja Grum, Johannes Attems in Tomaž Pogorelec.Nama lani več kot podvojila dobiček Nama je lani zabeležila 17,9 milijona evrov prihodkov, kar je slabih 10 odstotkov več kot leto pred tem. Čisti dobiček so več kot podvojili in je konec lanskega leta znašal 2,34 milijona evrov. Družba je sredstva povečala za 8,5 odstotkov, in sicer na 17,9 milijona evrov.Etol s tri odstotke nižjim dobičkom Celjska tovarna arom in eteričnih olj Etol je v minulem letu ustvarila 14,4 milijona evrov prihodkov, kar je slab odstotek več kot predlani. Medtem je čisti dobiček družbe upadel za tri odstotke, na 2,94 milijona evrov. Čisti dobiček na delnico je bil lani nekoliko nižji kot predlani - znašal je 11,54 evra.MP BPH lani uspešno Čisti prihodki iz prodaje družbe Medvešek Pušnik BPH so lani znašali 5,16 milijona evrov, kar je 68-odstotna rast glede na leto 2006. Čisti poslovni izid družbe je lani znašal dva milijona evrov, kar pomeni 2,52 evra na delnico in je za 72 odstotkov višji kot predlani.SGP Pomgrad prodal delnice Hidrotehnika Družba SGP Pomgrad je v četrtek odsvojila 10,92-odstotni delež družbe Hidrotehnik in tako v celoti izstopila iz lastništva družbe Hidrotehnik. Omenjeni paket delnic je najverjetneje kupila družba Intersvet, ki je pred tedni objavila namero za prevzem Hidrotehnika.Krona holding po nakupih Krona holding je včeraj kupila 723.750 delnic investicijske družbe Krona Senior, vrednih 7,6 milijona evrov. Krona Holding je svoje lastništvo v Kroni Senior povečala na 10,5 odstotka. Pripravil Tomaž Modic", "title": "Posel | Novice", "keywords": "gospodarstvo;ekonomija", "lang": "slovenian"}
{"body": "Potrebna je redna menjava olja, preveriti je potrebno vse cevi, da bodo tesnile, ko bo zunaj vroč dan. Če bo motor v preslabem stanju, pa dober mehanik ne bo tvegal in bo postavil vaše vozilo kar na kanal ter izvedel natančen in strokoven pregled. Če imate dve levi roki, naj za vaš avtomobil poskrbi strokovnjak! Pregled vzdrževanja vozila so nekateri uvozniki začeli izvajati že pred časom, zlasti ob prehodih na drugi letni čas. Če je potreben določen poseg oziroma popravilo, pa naj bi servisi ponujali jamstvo enega leta. Vzdrževanje oziroma potrebno servisiranje obsega osnovna avtomehanična dela pri rednih servisnih pregledih zamenjava olja, filtrov goriva, olja, zraka in kabinskih filtrov, zamenjavo svečk vžigalnih in ogrevalnih za dizelske motorje in zamenjavo hladilne tekočine. Ob rednem vzdrževanju bodo odpadle tudi skrbi in sitnosti ob ponovnem tehničnem pregledu, saj boste imeli na voljo dovolj časa, da morebitne napake in pomanjkljivosti tudi odpravite. Preverite spisek opravil, ki jih je potrebno preveriti, da vam bo vaše vozilo dolgo in zvesto služilo, saj je reden servis najcenejši! Znate preveriti nivo motornega olja?", "title": "Vzdržujte ga in služil vam bo dolgo!", "keywords": "avto;voznik;varčevanje;gorivo;olje;poraba;servis;gume;pnevmatike;motor;olje;tekočina", "lang": "slovenian"}
{"body": "Zavarovanja. Število ljudi z ogroženo zdravstveno varnostjo hitro narašča. Število ljudi brez osnovnega zdravstvenega zavarovanja se je glede na leto prej povečalo za kar tri tisoč. Lani je bilo tako v Sloveniji brez obveznega zdravstvenega zavarovanja daljše obdobje (eno leto) 4.860 ljudi. Na ZZZS zaskrbljeni Gre za skrb vzbujajoč pojav, pravijo na Zavodu za zdravstveno zavarovanje Slovenije (ZZZS). 13 tisoč več kot predlani je ljudi, ki so brez plačila premije dopolnilno zdravstveno zavarovani. “Lahko gre za ljudi, ki so odseljeni v tujino in tega podatka niso sporočili upravni enoti, lahko pa se tudi iz različnih osebnih razlogov ne odzovejo vabilu ZZZS, naj pridejo in si ustrezno uredijo obvezno zdravstveno zavarovanje,” pojasnjujejo na ZZZS. Kdor je brez zdravstvenega zavarovanja, mora zdravstvene storitve, če ne gre za nujno zdravljenje, plačati. Če zdravstveno zavarovanje uredi naknadno, lahko na podlagi izstavljenega računa uveljavlja plačilo stroškov za nazaj. Dopolnilno zavarovanje Nekoliko manjše je število tistih, ki jim ni treba plačevati dopolnilnega zdravstvenega zavarovanja. Marca letos je bilo v Sloveniji takšnih 65.955 ljudi, marca lani pa 66.317. Predlani je bilo takšnih 53.455 ljudi, sporočajo z ministrstva za delo, družino in socialne zadeve. “Do kritja razlike do polne vrednosti zdravstvenih storitev je upravičen tisti, ki izpolnjuje pogoje za upravičenost do denarne socialne pomoči (DSP),” pojasnjujejo na ministrstvu. Če gre za prejemnika DSP, mu samodejno pripada pravica do kritja razlike, sicer pa mora na center za socialno delo oddati posebno vlogo.", "title": "Vse več ogroženih", "keywords": "zdravstveno zavarovanje;izdelek;produkt", "lang": "slovenian"}
{"body": "Po napovedi Urada za makroekonomske analize in razvoj se bo tako opevana gospodarska rast v Sloveniji znižala.", "title": "Gospodarska rast bo nižja", "keywords": "rast;umar;klima;direktorji;gospodarstvo;podjetja", "lang": "slovenian"}
{"body": "NLB je po navedbah uprave LTH odobrila premostitveno posojilo. Pogoj je deblokada poslovnega računa s strani davčne uprave, sporoča uprava. Sindikat o posojilu ne ve nič. NLB je Loški tovarni hladilnikov LTH odobrila reprogramiranje dolgoročnih kreditov. Pogoj je deblokada poslovnega računa s strani davčne uprave. V LTH so minuli teden prejeli tudi dopis škofjeloškega župana Igorja Drakslerja o nameri sodelovanja pri ohranitvi delovnih mest v LTH. Minuli teden sta se odzvala tudi ministrstvo za gospodarstvo in finance. Prvo je družbo zaradi morebitne državne pomoči pozvalo k predložitvi programa za prestrukturiranje, drugo pa je sporočilo, da je konverzija terjatev iz naslova davkov in prispevkov v kapitalsko naložbo izvedljiva samo v postopkih prisilne poravnave, je sporočila uprava LTH. Protest delavcev LTH. Ali uprava o kreditu govori neresnico? Uprava LTH pripravlja program prestrukturiranja družba, ki naj bi ga predstavili 8. maja na zboru delavcev. Direktor družbe Miloš Kodre do tedaj ne želi dajati izjav. Kot je na kratko pojasnil danes, naj bi se o podjetju, zaposlenih in vizijah ter nadaljnjih korakih pogovarjali 8. maja . Predstavniki LTH bodo tako 17. maja odpotovali na Dansko na pogajanja s potencialnima strateškima partnerjema in ju skušali prepričati, da je podjetje zdaj v fazi, ko lahko vanj lastniško vstopijo. V kolikor z rezultati naših pogajanj v Koebenhavnu ne bodo zadovoljni, bodo delavci lahko sami predlagali stečaj družbe. Uprava LTH bo svoje delavce o projektu prestrukturiranja družbe predvidoma seznanila na zboru delavcev v petek, 8. maja. Sindikat Še eno zavajanje Po podatkih sindikata LTH ni dobil novega posojila. Po informacijah, ki jih ima sindikat, v NLB niso prejeli niti vloge za odobritev dveh milijonov evrov posojila, ki jih LTH potrebuje za plače in zagon proizvodnje. To je očitno še ena laž s strani uprave oziroma samooklicanega predsednika nadzornega sveta LTH Iztoka Hohnjeca, je dejal predsednik sindikata LTH David Švarc. Najnovejše navedbe Hohnjeca, ki napoveduje 17. maja pogajanja s potencialnim strateškim partnerjem z Danske, je označil kot novo zavajanje . Konec aprila je uprava obljubila plače in zagon proizvodnje za ta teden, če posojila ne bo, naj bi 5. maja vložili stečaj, je spomnil. Očitno je, da s tem ne bo nič. Uprava podjetja je po njegovih besedah tudi obvestila sindikat, da morajo delavci odslej sami poravnati vse trajnike, obroke za odplačila kreditov, preživnine. Le kako, saj čakamo že na dve neizplačani plači, je opozoril na agonijo okoli 320 zaposlenih. Spomnimo Kandidat za predsednika nadzornega sveta LTH Hohnjec je minuli teden napovedal stečaj družbe, če NLB ne bi odobrila premostitvenega kredita v višini dveh milijonov evrov. Takrat je predstavil dva možna scenarija, ki bi se lahko v prihodnjih dneh zgodila v zvezi z LTH. Po negativnem scenariju bi šla lahko družba v stečaj, po pozitivnem pa bi jo lastniško preoblikovali, vključili strateškega partnerja in jo dokapitalizirali.", "title": "Bo LTH dobila posojilo?", "keywords": "lth;nlb;banka;kredit;premostitveni", "lang": "slovenian"}
{"body": "WTO poziva EU k nadaljnji liberalizaciji storitev ter kmetijskih politik. Zniža naj visoke carine in proizvodne ter izvozne subvencije za kmetijske proizvode. Učinkovitost gospodarskega okrevanja Evropske unije bo odvisna od tega, do katere mere bo uspela strukturne reforma, kot je liberalizacija trgov storitev in kmetijstva, je v poročilu o trgovinski politiki EU ugotovila Svetovna trgovinska organizacija WTO. WTO poziva EU k nadaljnji liberalizaciji storitev, tako na notranjem trgu kot v odnosih s tretjimi državami, ter kmetijskih politik skozi poenostavitev carinske strukture ter znižanje visokih carin in proizvodnih ter izvoznih subvencij za kmetijske proizvode. Evropska unija predstavlja okoli 17 odstotkov svetovne trgovine z blagom, njen obseg trgovanja s storitvami je največji na svetu, obenem pa je tudi največji prejemnik in nosilec tujih neposrednih naložb 40 odstotkov vseh vhodnih neposrednih naložb na svetu in 50 odstotkov vseh izhodnih naložb. V Ženevi opozarjajo, da se bo rast izvoza v obdobju med 2007 in 2009 upočasnila za več kot dve tretjini, medtem ko naj bi svetovna finančna in gospodarska kriza še bolj negativno vplivala na rast uvoza. Od EU kot največjega svetovnega izvoznika blaga in drugega največjega uvoznika se še naprej pričakuje, da bo trgovino postavljala v ospredje prizadevanj za oživitev svetovnega gospodarstva, poudarja WTO. Poročilo izpostavlja sektor storitev kot še posebno pomemben za EU in zato poziva k oblikovanju resnično delujočega notranjega trga v uniji z odpravo preostalih regulatornih in administrativnih ovir med državami članicami. WTO pozdravlja dogovor o direktivi o poštnih storitvah in sicer bolj trhel politični dogovor o reformi telekomunikacijskega sektorja, a opozarja, da številni storitveni sektorji niso predmet celovite politike notranjega trga. Med njimi omenja turizem, gradbeništvo, svetovanje in dejavnosti zaposlovalnih agencij. Obenem izpostavlja problematiko, da se trgovanje z nekaterimi storitvami ureja na ravni EU, medtem ko so druge npr. izobraževanje in zdravstvo v nacionalni pristojnosti. Glede kmetijstva pa v WTO poudarjajo, da je EU uspelo izboljšati tržno usmeritev in konkurenčnost sektorjev, kot so sladkor, sadje in zelenjava ter vino, povprečna carina na proizvode iz kmetijstva, lova, gozdarstva in ribištva pa se je lani v primerjavi z letom 2006 zmanjšala z 10,9 na 9,3 odstotka. Kljub temu pa so vsi primeri, kjer je carina EU nad 100 odstotki, še vedno med kmetijskimi proizvodi. Poleg tega v Ženevi opozarjajo, da so kmetijski proizvodi zaščiteni tudi skozi kompleksne carinske strukture, kvote ter sanitarne in fitosanitarne ukrepe, obenem pa dobivajo tudi izvozne subvencije ter subvencije v okviru sistema enotnih plačil na hektar. Poleg tega so protekcionistični ukrepi tudi v ribištvu.", "title": "EU naj liberalizira področje storitev in kmetijstva", "keywords": "wto;eu;kmetijstvo;liberalizacija", "lang": "slovenian"}
{"body": "Izvršni direktor kitajskega računalniškega podjetja je svoj dodatek v višini 2,5 milijona evrov razdelil med zaposlene. Tako je okoli 10.000 zaposlenih dobilo dodatek v višini 2000 kitajskih juanov oziroma 257 evrov. Radodarni šef Jang Juanćing Večina delavcev bi najverjetneje podpisala, da bi imela takšnega šefa, kot je izvršni direktor podjetja Lenovo. Vodilni v podjetju so si seveda tudi letos izplačali dodatke. A izvršni direktor Jang Juanćing se je odločil, da tri milijone dolarjev vreden dodatek 2,5 milijona evrov razdeli med zaposlene. Tako je okoli 10.000 zaposlenih dobilo dodatek v višini 2000 kitajskih juanov oziroma 257 evrov. Številka v evrih se morda komu ne zdi ravno velika, na Kitajskem pa predstavlja več kot znaša mesečna plača marsikaterega zaposlenega. Po nekaterih podatkih je minimalna plača v kitajski provinci Shenzhen le okoli 210 evrov. V Sloveniji je minimalna neto plača 584 evrov. Seveda pa direktor ne bo obubožal, ker je dodatek razdelil. Njegov letni zaslužek namreč znaša kar 11 milijonov evrov.", "title": "Direktor svoj dodatek razdelil med zaposlene", "keywords": "Yang;Yuanqing;lenovo;izvršni;direktor;zaposlen;minimalna;plača;kitajska", "lang": "slovenian"}
{"body": "Ajdovščina - Saša Fux in Mihael Kranjc, upnika v stečajnem postopku ajdovske Lipe Pohištva, menita, da je stečajna upraviteljica Andreja Terpotec stroške stečaja določila prek vseh meja. Poleg 15.000 evrov potnih stroškov in ravno toliko stroškov za arhiviranje dokumentov ju je najbolj zmotil na dobrih 50.000 evrov ocenjen znesek za računovodske, finančne in administrativne storitve. Pred dnevi jima je pritrdilo tudi višje sodišče v Ljubljani, ki je pristojnemu sodišču v Novi Gorici naložilo, naj v nadaljnjem postopku od stečajne upraviteljice zahteva ustrezno pojasnilo o postavkah predvidenih stroškov stečajnega postopka ter nato o zadevi ponovno odloči. Stečajna upraviteljica očitkov upnikov in sklepa sodišča ni podrobneje komentirala, zagotovila pa je, da bo navodila višjega sodišča v celoti spoštovala. Saša Fux in Mihael Kranjc sta leta 2009 v Lipi Pohištvu naročila dve kuhinji v vrednosti 17.000 evrov, danes pa nimata ne kuhinje ne povrnjenih vplačil. Tolažita se lahko zgolj z dejstvom, da podjetju nista plačala celotnega zneska in da v Lipi Pohištvu njune kuhinje še niso izdelali. Zaradi tega sta upravičena do povračila kupnine iz stroškov stečajnega postopka. A kot pritrjuje tudi stečajna upraviteljica Terpotčeva, vse kaže, da stečajna masa ne bo zadostovala niti za poplačilo vseh stroškov stečajnega postopka, ki jih je upraviteljica ocenila na dobrih 247.000 evrov.Spornih za 86.000 evrov stroškov Prav višina slednjih je po mnenju Kranjca previsoka. \"Preveč se nama je zdelo 15.000 evrov za potne stroške in 15.000 evrov zgolj za stroške arhiviranja dokumentacije. Glede na to, da imava tudi sama računovodski servis, pa se še posebno ne moreva strinjati s stroški vseh računovodsko-finančnih in administrativnih opravil, ki z 51.950 evri presegajo vsako razumno mejo. Še zlasti pa je tak znesek previsok za nedelujočo družbo,\" je dejal Kranjc. Oporekala sta tudi stroškom za ocenitev vrednosti premoženja in drugim stroškom, višina vseh spornih stroškov pa znaša 86.275 evrov. Zmotilo ju je tudi, da je stečajna upraviteljica hkrati direktorica družbe Analit, ki je vsaj na začetku stečajnega postopka skrbela za računovodstvo Lipe Pohištva. Terpotčeva je včeraj zagotovila, da omenjena družba po sprejetju nove zakonodaje ne opravlja več knjigovodskih storitev za stečajnega dolžnika. Dodala je, da čeprav novost ne velja za že sklenjene pogodbe, se je odločila zaradi določenih pomislekov oziroma dvomov pogodbo prekiniti.Do Lipe Pohištva za 1,4 milijona evrov terjatev V stečajnem postopku Lipe Pohištva je bilo sicer prijavljenih za 1,4 milijona evrov terjatev, stečajna upraviteljica pa je priznala za 711.000 evrov navadnih in za 363.000 evrov prednostnih terjatev. A je stečajna masa tako majhna, da ne bo zadostovala niti za celotno poplačilo stroškov stečaja, po besedah stečajne upraviteljice pa poplačilo upnikov sploh ni predvideno. Koliko bo sploh ostalo za stroške stečaja in kdaj bodo kupci nikoli dostavljenih kuhinj dobili vrnjene kupnine, je odvisno tudi od rešitve spora glede izločitvene pravice z družbo Indel, ki trdi, da so bili vsi stroji v proizvodnji njena last. Slednji pa predstavljajo kar polovico vse stečajne mase. natasa.ozebek@dnevnik.si", "title": "Stečajna upraviteljica Lipe Pohištva stroške stečaja ocenila čez vse meje", "keywords": "gospodarstvo;ekonomija", "lang": "slovenian"}
{"body": "Ljubljana - Kapitalska družba (Kad), ki obvladuje približno 15-odstotni delež Žita, zahteva, da se na dnevni red skupščine, ki bo tretjega julija, uvrsti odpoklic člana nadzornega sveta Luka Jurkoviča. Čeprav razmeroma neznani podjetnik Jurkovič ni imel zavidanja vrednih izkušenj v gospodarstvu, njegovo imenovanje v nadzorni svet Žita leta 2007 po ocenah poznavalcev razmer ni bilo veliko presenečenje. Uvrščal se je namreč v krog vplivne mariborske družine Petek. Namesto Jurkoviča Kad predlaga za nadzornika Adrijana Rožiča, ki je zaposlen v Kadu in je že nadzornik Žita, mandat pa se mu izteče v začetku julija. Ker je bil Rožič predlagan za nadzornika Žita že v sklicu skupščine, je Kad vložil nasprotni predlog k imenovanju novih članov nadzornega sveta. Po tem predlogu naj bi poslovanje Žita v prihodnjih štirih letih nadzirala še Marko Jazbec, pred kratkim kandidat bank za predsednika uprave Istrabenza, in Marko Notar, član nadzornega sveta družbe Snaga. Poleg tega je Kad predlagal, da se z razširjeno točko dnevnega reda nadzornikom sejnine zmanjšajo za polovico. Medtem ko naj bi po novem za predsednika nadzornega sveta sejnina namesto 858 evrov znašala 429 evrov, naj bi član nadzornega sveta prejel 330 evrov za vsako sejo nadzornega sveta. Temu ustrezno naj bi se prilagodila tudi sejnina v primeru sodelovanja na dopisnih sejah, ki znaša 80 odstotkov redne sejnine.", "title": "Kad želi v Žitu zamenjavo nadzornika iz kroga Petkovih", "keywords": "gospodarstvo;ekonomija", "lang": "slovenian"}
{"body": "Zagreb - Sodnik Zagrebškega občinskega sodišča Nikola Raguz je odločil, da bodo nadaljevali postopek v primeru ene od tožb Privredne banke Zagreb (PBZ) proti Ljubljanski banki (LB) in NLB, danes poroča Večernji list. Raguz ni sprejel ne hrvaške zahteve o mirovanju postopka niti slovenske o prekinitvi postopka. Obe strani se lahko pritožita. Gre za primer, v katerem so konec oktobra znova preložili razpravo, potem ko je Raguz ugotovil, da se strani v postopku ne strinjata o ničemer. Odvetnica PBZ je zahtevala mirovanje postopka, odvetnik LB pa je vztrajal pri prekinitvi postopka. Sodnik je takrat napovedal, da bo odločitev o mirovanju ali prekinitvi postopka objavil naknadno po pisni poti. V odločitvi o nadaljevanju postopka, ki jo je danes povzel Večernji list, je pojasnil, da je zavrnil predlog hrvaške strani za mirovanje postopka, ker s tem nista soglašala odvetnika slovenskih bank. Obenem ni ugodil niti slovenski zahtevi, češ da niso izpolnjeni zakonski pogoji za prekinitev, dodaja Zagrebški časnik. Obe strani se lahko pritožita na odločitev sodnika. Razrešil tudi dvome glede prevoda Kot poudarja časnik, je Raguz na ta način razrešil tudi dvome o prevodu angleške besede \"stay\" iz memoranduma, ki sta ga marca letos v Mokricah podpisali obe vladi. V Zagrebu so namreč izraz prevedli kot mirovanje postopka, v Ljubljani pa kot prekinitev sojenja. Prevod, o katerem sta se strani prerekali več mesecev, ni več pomemben, ker se postopek nadaljuje, še piše časnik. \"Tudi če bi uradni sodni tolmač zatrdil, da beseda \"stay\" v hrvaščini pomeni prekinitev, to ne bo pomenilo, da bo sodišče prekinilo postopek, ker niso izpolnjeni vsi zakonski pogoji za prekinitev,\" navaja. Izpostavlja, da sodišče niti ne obravnava memoranduma kot meddržavno pogodbo, ki bi bila nad hrvaškimi zakoni, ker dogovor iz Mokric ni potrjen ne v hrvaškem saboru niti ni objavljen v hrvaškem uradnem listu. S tem podpira mnenje hrvaške vlade, ki je memorandum sprejela kot mednarodni dokument in ga izvaja v skladu z določili hrvaškega zakona o pravdnem postopku. Ta predvideva mirovanje postopka za leto dni ob soglasju obeh strani zaradi poskusa mirnega reševanja spora, z možnostjo podaljšanja za še največ leto dni ob vnovičnem soglasju strani v postopku. Potem ga sodišče lahko nadaljuje po uradni dolžnosti. Slovenija: Memorandum je nad domačo zakonodajo Slovenska stran je opozorila, da je memorandum mednarodna pogodba in je tako nad domačo zakonodajo. Slovenija je, med drugim tudi v Evropskem parlamentu, opozorila, da se obravnave kljub memorandumu nadaljujejo ter izrazila pričakovanje, da bodo sporna sojenja ustavljena. Raguz je pojasnil, da Hrvaška z memorandumom ni prevzela mednarodne pravne obveznosti, ker sta državi soglašali, da bodo vprašanje prenesenih deviznih prihrankov Zagrebške podružnice LB urejali na podlagi sporazuma o sukcesiji, kar je zgolj potrditev že podpisane pogodbe o nasledstvu. Zato ni možno znova prevzeti enake obveznosti, še navaja časnik.", "title": "Sodišče v Zagrebu bo nadaljevalo postopek proti LB in NLB", "keywords": "gospodarstvo;ekonomija", "lang": "slovenian"}
{"body": "Sojenje suspendiranemu stečajnemu upravitelju Branetu Goršetu naj bi se danes le nadaljevalo z zaslišanjem finančne izvedenke Mateje Gubanec. Ta bi sicer morala pričati že v ponedeljek, vendar pa je bilo njeno pričanje zaradi zapletov prestavljeno. Izvedenka je v mnenju, ki ga je prejšnji teden poslala sodišču, pri vsakem vprašanju namreč napisala, da bo odgovor predložila na glavni obravnavi. Nato je šele v petek prinesla še tabele, ki jih je pozabila predložiti pisnemu izvedenskemu mnenju, ki se zaradi poznega časa sploh niso vročale do ponedeljkove glavne obravnave. Zaradi tega je bila ponedeljkova glavna obravnava prekinjena in se bo nadaljevala danes, saj so se morali z mnenjem seznaniti še odvetniki in tožilec. Obramba pa po besedah Goršetovega zagovornika Emila Zakonjška ocenjuje, da so zahteve izvedenki za dopolnjevanje izvedenskega mnenja in njeno zaslišanje nepotrebni in pomenijo zavlačevanje postopka, ker zadnja dopolnitev in v zvezi s tem njeno zaslišanje nimata zveze z očitki Goršetu. To je po njegovem mnenju nepotrebno tudi z vidika obtoženega Jožeta Šušteršiča, ki ga obtožnica bremeni napeljevanja k temu kaznivemu dejanju. Podjetje HKS Sicura je šlo v stečaj leta 2002, upniki pa so že leto zatem Banko Slovenije pozvali, naj sodišču predlaga zamenjavo Goršeta, saj z njegovim delom niso bili zadovoljni, vendar pa tega ni storila. Gorše naj bi v začetku leta terjatve, ki so bile skupaj nominalno vredne skoraj 200.000 evrov, za 34.400 evrov prodal Jožetu Šušteršiču, ki je nato leto kasneje z njihovo prodajo iztržil 228.000 evrov.", "title": "Na sojenju Goršetu pričanje finančne izvedenke", "keywords": "gorše;sojenje;finančn izvedenka", "lang": "slovenian"}
{"body": "Delo bo izgubilo okoli 520 delavcev Od 23. maja bo začasno prenehala obratovati Revozova nočna izmena, približno 390 agencijskih delavcev in približno 130 zaposlenih za določen čas pa bo ob delo. Zaradi posledic potresa, ki je marca prizadel japonsko območje Sendaj, kjer izdelujejo elektronske dele za Renaultova vozila, bodo namreč morali prilagoditi tudi proizvodnjo novomeškega Revoza. Ukrepi niso zadostovali Iz Revoza so sporočili, da se je skupina Renault odzvala takoj po omenjeni naravni nesreči in ustanovila delovno telo, ki je uvedlo ukrepe, s katerimi si prizadevajo zagotoviti oskrbo in obratovanje Renaultovih tovarn po svetu. Ker pa omenjeni ukrepi ne zadostujejo, da bi Revoz lahko obdržal obseg proizvodnje na trenutni ravni oz. obratovanje v treh izmenah, bodo morali v tovarni prilagoditi organizacijo dela. Ko bo znova vzpostavljena normalna oskrba z elektronskimi deli, bo tovarna lahko povečala proizvodnjo in zaposlila nove delavce, so še zapisali v Renaultu. Na avtomobilsko industrijo vplivala že gospodarska kriza Svetovna avtomobilska industrija, ki je ena največjih uporabnic vgradne elektronike, je težave z njeno oskrbo začutila že ob svetovni gospodarski krizi, posledice japonske naravne nesreče pa so omenjene težave še povečale, so še sporočili iz Novega mesta. Odpuščeni delavci bodo dobili del regresa Po besedah predsednika območne organizacije Zveze delavskih sindikatov Slovenije ZDSS - Solidarnost in predsednika Revozovega sindikata Slavka Pungeršiča se je sindikat v torek z upravo Revoza dogovoril, da bo ta od delavcev nočne izmene odpustila le agencijske delavce, ki so pretežno tujci, in delavce zaposlene za določen čas, med katerimi prevladujejo domačini. Ker tretja izmena zaposluje več delavcev, kot jih nameravajo odpustiti, bodo njihov preostanek prerazporedili v obstoječi izmeni, takoj ko bodo v Revozu znova vzpostavili tretjo izmeno, pojasnjuje Pungeršič. V nekaj mesecih do pol leta pa naj bi najprej zaposlili zdaj odpuščene delavce, je dejal in dodal, da bodo odpuščeni delavci junija - enako kot drugi Revozovi delavci - dobili izplačan del regresa, vsi po omenjenem premostitvenem obdobju znova zaposleni pa bodo ob ponovni zaposlitvi dobili izplačan še preostali del regresa za polno delovno leto. Uprava je omenjeni dogovor podpisala, v Revozu pa si prizadevajo, da bi dobavno vrzel čim prej nadomestili z novimi dobavitelji elektronskih delov ali vrnitvijo Japoncev, je še povedal Pungeršič. Revoz največji slovenski izvoznik Novomeški Revoz se je lani izkazal kot ena najučinkovitejših tovarn zveze Renault Nissan. Z 211.493 izdelanimi vozili je leto sklenil z drugim najboljšim proizvodnim rezultatom v njegovi zgodovini, kar je za 1.187 vozil manj kot v rekordnem letu 2009. Revoz je tudi največji slovenski izvoznik, ki 99 odstotkov vozil nameni izvozu, s 60-odstotnim deležem pa je zanj najpomembnejši francoski trg. Franciji sledijo Nemčija, Nizozemska, Italija in Velika Britanija, slovensko tržišče pa zanj predstavlja manj kot odstotek celotnega trga. Družbo, ki zaposluje nekaj manj kot 3.000 ljudi, so lani zaznamovali nekateri zanjo pomembni dogodki, med katere je predsednik uprave Aleš Bratož uvrstil februarsko izdelavo trimilijontega vozila znamke Renault, mesec pozneje pa so javnosti prvič predstavili renault wind, tretje vozilo v proizvodnji Revoza, ki so ga julija poslali na evropska tržišča. Kmalu nato so lani v Revozu izdelali tudi 500.000. twinga.", "title": "Delavci Revoza zaradi posledic potresa na Japonskem ob delo", "keywords": "Gospodarstvo", "lang": "slovenian"}
{"body": "Ljubljana - Zreški poslovnež Igor Jerot namerava trgovca z avtomobilskimi deli in motornimi kolesi Trgoavto Koper dokapitalizirati s kar 14 milijoni evrov svežih sredstev. Dokapitalizacijo je Jerot potrdil na ponedeljkovi skupščini, vse dokapitalizacijske delnice pa naj bi vplačala njegova družba Resevna. Podrobnosti za zdaj niso znane, saj nam Jerota včeraj ni uspelo priklicati na nobeni od njegovih družb, prav tako za zdaj ni znano, kako bo Resevna zbrala potrebna sredstva za dokapitalizacijo. Konec lanskega leta je imela namreč vsega štiri milijone evrov premoženja in le nekoliko manj kapitala, vsi njeni transakcijski računi pa so že od sredine februarja blokirani. Blokirane transakcijske račune ima tudi Koroška trgovina (trenutna polovična lastnica Trgoavta Koper), ki je posredno prav tako v večinski lasti Jerota. Še bolj zamegljeno je finančno stanje družbe Neo Leasing, osrednje družbe, prek katere Jerot obvladuje Koroško trgovino, Trgoavto in Resevno. Neo Leasing namreč že dve leti ni razkril svojih bilanc, po zadnjih podatkih iz konca leta 2008 pa je imela družba 1,6 milijona evrov kapitala in dva milijona evrov finančnih obveznosti. Jerot je na ponedeljkovi skupščini Trgoavta Koper razveljavil tudi lanskoletno odločitev, da za revizorja letnega poročila za leto 2010 imenujejo revizijsko družbo Renoma. Hkrati so sprejeli sklep, da bo letno poročilo revidirala revizijska družba SN Revizija, medtem ko so celoten bilančni dobiček družbe pustili nerazporejen. mp", "title": "Igor Jerot snuje 14-milijonsko dokapitalizacijo Trgoavta Koper", "keywords": "gospodarstvo;ekonomija", "lang": "slovenian"}
{"body": "Ko je od vlade dobila 170 milijard pomoči, je zavarovalnica AIG svojim vodilnim izplačala nagrade v višini 165 milijonov dolarjev. Direktor je tiste, ki so prejeli več kot 100.000 dolarjev, pozval, naj vrnejo vsaj polovico denarja. Direktor AIG Edward Liddy je danes pred kongresom povedal, da je tiste zaposlene, ki so prejeli za več kot 100.000 dolarjev nagrad, pozval, naj vrnejo vsaj polovico denarja. Jezni demokrati so zavarovalniškemu gigantu AGI postavili ultimat vrnite 165 milijonov ali pa bo kongres vsoto odvzel z izrednim zakonskim ukrepom. Težava je namreč v tem, da zavarovalnica AIG želi dobiti nova sredstva iz stimulacijskega svežnja, hkrati pa je za vodilne v zavarovalnici namenila 165 milijonov dolarjev nagrad. Zavarovalnica bi s 30 milijardami dolarjev pomoči rada premagala svetovno finančno in gospodarsko krizo. Timothy Geithner in Barack Obama Republikanci so opozorili, da demokrati niso tako nedolžni ter jih obtožili, da so le mirno gledali, ko je do dogovora o nagradah prišlo, in da bi finančni minister Timothy Geithner lahko oziroma moral storiti več. Tiskovni predstavnik Bele hiše Robert Gibbs je razložil, da so bile pogodbe o nagradah sprejete veliko prej, preden je prišla na oblast nova administracija. Vendar pa te razlage ne pojasnjujejo zamude pri odkritju pogodbe o nagradah. Bela hiša je sicer izpostavila, da Geithnerju zaupa, a je jasno preložila odgovornost nanj. V torek pozno zvečer je Geithner poslal pismo vodilnim v kongresu in jih obvestil, da sodeluje s pravosodnim ministrstvom, skupaj pa poskušajo ugotoviti, če je možno izplačila AIG dobiti nazaj. V nasprotnem primeru bodo 165 milijonov vredne nagrade močno obdavčili in tako poskušali rešiti zadevo. Pravosodni minister New Yorka Andrew Cuomo je sicer ugotovil, da je AIG denar že izplačal, pri čemer je 73 posameznikov dobilo najmanj milijon dolarjev. Ameriški predsednik Barack Obama, ki se je na dogodke ostro odzval, naj bi za namene zavarovalnice izvedel prejšnji četrtek. Seveda je obnašanje AGI sprožilo zgražanje ameriške javnosti, ki že tako ni naklonjena načrtu, s katerim Obama skuša stabilizirati finančni sistem in ekonomijo končno potegniti iz recesije.", "title": "'Vrnite vsaj polovico denarja'", "keywords": "zavarovalnica;aig;timothy;geithner;kongres;demokrati;republikanci", "lang": "slovenian"}
{"body": "Za dobro ceno lahko prodamo vse, meni Kraljič, a vlada mora prej še ugotoviti, katere naložbe so zanjo strateške in katere ne, kaj bo imelo pozitivne in kaj negativne posledice. NLB bo treba dokapitalizirati, finančno luknjo, ki bo zaradi tega nastala, pa bo vlada pokrivala s prodajo podjetij. A preden to stori, mora še ugotoviti, katere naložbe so zanjo sploh strateške in katere ne, kaj bo imelo pozitivne in kaj negativne posledice. Jože Mencinger Peter Kraljič, partner McKinsey&Co., meni, da se za dobro ceno lahko vse proda, sploh ker vstop tujcev ni vedno slaba stvar. Prav nasprotno, podjetja kot so Hella, Revoz ali Knauf so doprinesla k nadaljnji rasti in odprla nova delovna mesta. Mi moramo razumeti, katera so ključna podjetja, ki so ključna za rast gospodarske rasti, ki so lokomotive, ki bodo za sabo vlekle tudi naša mala in srednja podjetja. Te moramo poskušati ohraniti v lastnih rokah. Lahko pa iz vsake branže prodamo neka podjetja, recimo kakšne manjše banke. Slovenske železnice lahko takoj prodate, ker vam nihče ne bo odnesel tirov, je povedal Kraljič. Tudi ekonomist Jože Mencinger nima nič proti prodaji določenega dela premoženja, ne pa vsega. Da se obdrži NLB, je po moje pravilna odločitev, pravi Mencinger, kljub temu da je država slabo gospodarila s svojim premoženjem. Mencinger opozarja še na en vidik Problem glede prodaje državnega premoženja je v tem, da so cene zdaj zelo nizke, tako da bi bil pri tej prodaji zelo previden. Svojega premoženja pa ne bo prodajala samo Slovenija, temveč tudi državni Kad. Kupca bodo iskali za vse nestrateške naložbe. Ta trenutek se začenja prodajni postopek za Savo d. d., z nekaterimi drugimi naložbeniki bomo prodajali Cinkarno Celje, Iskro Avtoelektriko in nekatere podobne naložbe, pa je povedal predsednik uprave Kad Borut Jamnik. Ponudba bo torej precejšnja. Vprašanje je le, ali bo dovolj tudi kupcev in predvsem denarja.", "title": "Kaj prodati, kaj obdržati?", "keywords": "nlb;dokapitalizacija;vlada;prodaja;podjetje;tujec", "lang": "slovenian"}
{"body": "V Kranjski Zvezdi še ne bo stavke. Medtem se razmere v podjetju poslabšujejo, danes naj bi jim odklopili plin. Prav tako naj bi narobe obračunali plače. V Kranjski tekstilni tovarni Zvezda kljub sprva za danes napovedani dokončni odločitvi o usodi podjetja, te za zdaj še ne bo. Vodstvo podjetja in delavci so se namreč dogovorili, da delavci zamrznitev stavke podaljšajo do srede, 25. novembra, ko se bo sestal upravni odbor. Medtem se razmere v podjetju poslabšujejo, danes naj bi jim odklopili plin. Kot je pojasnil predsednik sindikata v Zvezdi Janez Podgorelec, so delavci 17. novembra prejeli neto plače za oktober, pri čemer pa je bilo tistim na čakanju po njegovih besedah plačilo narobe obračunano. Prav tako jim še vedno niso bili izplačani prispevki za socialno varnost za september in oktober ter regres za letošnje leto. V družbi materiala nimajo, naročila pa po njegovih besedah vztrajno prihajajo, pri čemer se pojavljajo tudi novi kupci. Znova je poudaril, da bi glede na povpraševanje v tovarni lahko delali v treh izmenah. Zaposleni v Zvezdi so 9. novembra po pogovorih s predstavniki upravnega odbora podjetja zamrznili stavko do danes. Takrat je namreč predsednica upravnega odbora Tea Nevena Gorjup zatrdila, da naj bi bili danes znani rezultati pogovorov s strateškim partnerjem Tekstina iz Ajdovščine, ki je pripravljen vložiti sredstva v Zvezdo. Ta rok je, kot omenjeno, zdaj prestavljen na 25. november. Sicer pa je bilo podjetje po besedah Gorjupove 9. novembra začasno nelikvidno, ne pa tudi insolventno. Kakšne je trenutno stanje, ni znano. Medtem je Tekstina objavila poročilo o poslovanju za prvih devet mesecev, v tem obdobju je ustvarila 2,66 milijona evrov prihodkov iz prodaje in zabeležila 676.000 evrov izgube. Vzrok za izgubo pripisujejo padcu prodaje za 37 odstotkov glede na enako lansko obdobje, slabši likvidnosti in višjim cenam vhodnih materialov. V podjetju je sicer trenutno v veljavi 36-urni tedenski delavnik.", "title": "Stavka še zamrznjena", "keywords": "zvezda;stavka;kranj;tektil;tekstilna;delavec;delavci;vodstvo;finance;socialni;prispevek;regres;plača;neplačilo", "lang": "slovenian"}
{"body": "Začne se s tihim šušljanjem na hodnikih, nadaljuje z nepričakovano potezo vodilnih. Čeprav potiho pričakuješ, te doleti kot strela iz jasnega si odpuščen! Kaj je dobro vedeti, ko postaneš brezposeln? Koliko je maksimalna višina denarnega nadomestila, ki jo brezposelni lahko prejme? Čustveni vpliv zaradi izgube službe na vsakem pusti drugačen pečat. Vseeno pa je dobro vedeti, kaj je po začetnem šoku dobro narediti najprej in kakšne ugodnosti brezposelna oseba sploh ima. Če vas zanima, kakšne pravice imate kot brezposelna oseba, kdaj in do katere višine ste upravičeni pri uveljavljenju denarnega nadomestila ter zakaj kot brezposelni opravljati občasna dela in hkrati ostati prijavljeni na Zavodu za zaposlovanje, kliknite na cekin.si.", "title": "Odpuščen in brezposeln! Kaj sedaj?", "keywords": "zavod;študent;brezposelni;brezposlen;zavod;za;brezposelne;iskalec zaposlitve;redni;izredni;študij;ministrstvo;šolstvo;brezposelni;študenti;pavzer;zdravstveno zavarovanje", "lang": "slovenian"}
{"body": "Černačevi. Zavrnili pritožbo, zato Jaklič ne bo mogel legalizirati črne gradnje. Ministrstvo za infrastrukturo in prostor (Mzip), ki ga vodi Zvone Černač, je zavrnilo pritožbi Marka Jakliča, kar pomeni, da (še) ne bo mogel legalizirati svoje domačije v Selu nad Polhovim Gradcem, ki je že več kot sedem let v inšpekcijskem postopku. Direktor javnega zavoda Lekarna Ljubljana se je na ministrstvo pritožil zaradi odločb, s katerima je ljubljanska upravna enota še tretjič zavrnila izdajo gradbenega dovoljenja. Čez mesec dni bi morali porušiti Rušenje. Jaklič mora do konca oktobra porušiti črno gradnjo v Selu nad Polhovim Gradcem, je poleti določila gradbena inšpektorica. Če tega ne bo storil, je tudi inšpektorat za prostor letos še ne bo mogel porušiti, saj bo moral dati Jakliču še eno možnost, da to stori sam. Če se namreč inšpektor v izvršilnem postopku odloči, da bo “druga oseba” porušila nelegalno zgrajene objekte, mora o tem obvestiti zavezanca, v tem primeru Jakliča. “Opozorilo vsebuje tudi naknadni rok za opravo dejanja in pretnjo, da bo po preteku tega roka dejanje opravila druga oseba na zavezančeve stroške,” pravijo na inšpektoratu. Na vprašanje, ali se bo tudi na odločitev Mzip pritožil, je Jaklič odgovoril: “Zadevo sem v celoti predal odvetnikom in projektantom, saj je vse skupaj postalo farsa.” Mzip je sicer konec marca prejšnjo odločbo upravne enote, da ne izda gradbenega dovoljenja, odpravilo in upravni enoti naročilo, naj o tem znova odloči. \"V Avstriji bi mi plačali\" Jaklič je ob tem dodal, da so mu avstrijski kolegi, pri katerih je kupil višavsko govedo, povedali, da bi v Avstriji za obnovo takšne kmetije, ki leži nad 700 metri nadmorske višine, dobil polovico nepovratnih sredstev: “Elektriko in vodo bi mi v celoti financirala država. Jaz pa sem sam obnovil vse, na lastne stroške sem uredil vodno zajetje in vlekel dva kilometra električnega kabla. V Sloveniji se birokrati trudijo in si dobesedno izmišljujejo nove zahteve, da le ne bi izdali gradbenega dovoljenja. Zato pa je Slovenija tam, kjer je.” Ponovil je, da se bo vsekakor boril do konca, saj je le obnovil več kot 150 let staro kmetijo. Na tej ima poleg 147 kvadratnih metrov velike hiše poslovni objekt in zunanji bazen, velik 4,6-krat 9,5 metra.", "title": "Nov ne za Jakličevo kmetijo", "keywords": "jaklič;rušenje;domačija", "lang": "slovenian"}
{"body": "Ljubljana - Cena za zavarovanje grškega dolga je včeraj porasla v nebo. Mednarodni finančni trg se je namreč odzval na izjavo nemškega finančnega ministra Wolfganga Scheubeleja, ki je v intervjuju za nemški časnik Die Welt namignil, da se Grčiji po vsej verjetnosti obeta prestrukturiranje dolga. Shaubele je v intervjuju ocenil, da bo morala Grčija narediti dodatne korake v spopadu z visokim javnim dolgom, zlasti če ga bosta Evropska centralna banka (ECB) in evropska komisija v junijskem poročilu označili kot nevzdržnega. Izjave so povzročile še večjo zmedo zaradi predhodnih izjav člana izvršnega sveta ECB Lorenza Binija Smaghija. Ta je namreč označil prestrukturiranje dolga za katastrofo, ki bi lahko ohromila tako grški bančni sistem kot gospodarstvo. Finančni minister George Papaconstantinou in preostali grški predstavniki zavzemajo podobno stališče in zanikajo možnost prestrukturiranja dolga. Pri tem zagotavljajo, da je grško gospodarstvo na pravi poti, a jim mednarodni finančni trgi očitno ne verjamejo najbolje. Obrestne mere grških dvoletnih obveznic so namreč včeraj porasle za približno 90 bazičnih točk, na 18,38 odstotka, medtem ko so zahtevani donosi petletnih državnih obveznic porasli na dosedanji rekord Evropske unije (EU) - več kot 18 odstotkov. Strokovnjaki pojasnjujejo, da je bil porast obrestnih mer skoncentriran predvsem na dvo- in petletne dolžniške papirje, saj v primeru nadaljnjih težav Grčije predstavljajo največjo nevarnost za njihove lastnike. Dodatne skrbi predstavlja tudi šibka likvidnost države, zato ne preseneča, da so po rekordu posegle tudi obrestne mere desetletnih obveznic, ki so bile pri 13,41 odstotka še enkrat višje kot marca lani. Zahtevani pribitki (spread) do nemških obveznic pa so se prvič po lanskem maju zvišali na več kot tisoč bazičnih točk. Strah, da bo Grčija nezmožna odplačevati svoj dolg, se je odrazil tudi na tečaju evra, ki je po večdnevni rasti padel na 1,44 dolarja. jan.bratanic@dnevnik.si", "title": "Grški dolg pod novimi pritiski", "keywords": "gospodarstvo;ekonomija", "lang": "slovenian"}
{"body": "Stečajni postopek Primorja Do konca letošnjega leta naj bi nekdanji delavci Primorja v stečaju dobili poplačan del svojih terjatev neizplačanega dela plač in odpravnin. Stečajni upravitelj Rudolf Hramec je s prodajo dela premičnin nekdanjega Primorja zbral okoli 3,7 milijona evrov, ki jih bo namenil za poplačilo prednostnih terjatev. Socialna stiska nekdanjih zaposlenih je namreč velika, saj večina med njimi še ni našla zaposlitve, večini pa se je tudi izteklo nadomestilo za brezposelnost. Pretežni del teh prednostnih terjatev sicer predstavljajo prav terjatve nekdanjih zaposlenih. Hramec tako predlaga, da bi nekdanjim zaposlenim razdelili denar v znesku 15 odstotkov priznanih prednostnih terjatev. Skupni znesek vseh prednostnih terjatev, ki jih je upošteval ob prvi prednostni razdelitvi pa znaša 16,6 milijona evrov. To je le drobiž v prazne denarnice delavcev, upnikov. Od 21. junija 2012, ko se je začel stečajni postopek, pa do danes je dnevno izhlapeval njihov denar, ker se ni usklajeval z letno inflacijo. V sindikatu smo pričakovali, da bo do konca letošnjega leta poplačana vsaj polovica terjatev, ki so jih prijavili delavci v stečajno maso, je predlog Hramca komentiral nekdanji vodja sindikatov v Primorju Damjan Volf.", "title": "Delavcem Primorja del terjatev. Sindikalist To je drobiž.", "keywords": "Gospodarstvo", "lang": "slovenian"}
{"body": "Delničarji Deželne banke Slovenije (DBS) bodo lahko od srede, 10. oktobra, začeli vpisovati nove delnice, ki jih bo banka izdala v okviru načrtovane dokapitalizacije. Obstoječi delničarji banke lahko prednostno pravico do vpisa novih delnic izkoristijo v prvih 15 dneh po objavi prospekta za prodajo novih delnic, to je do vključno 25. oktobra. DBS namerava povečati osnovni kapital za 4,59 milijona evrov. To bo storila z izdajo 1,1 milijona novih kosovnih delnic, ki jih bo mogoče vpisati po ceni 27 evrov za delnico, kar skupno znaša 29,7 milijona evrov.Fidina in CBH prevzemata Maksimo Invest Družbi Fidina in CBH sta včeraj objavili ponudbo za prevzem finančne družbe Maksima Invest, v kateri skupaj že obvladujeta 44,35-odstotni delež. Ponudba se nanaša na 4.146.712 delnic Maksime Invest, ponudnika pa za delnico ljubljanske družbe ponujata 5,5 evra.Banka Sparkasse zadovoljna s poslovanjem v minulem letu Banka Sparkasse je od lanskega oktobra, odkar na slovenskem trgu deluje kot samostojna banka, po besedah predsednika uprave Josefa Lausseggerja poslovala zelo uspešno, to leto pa označujejo za strateško zelo pomembno. Bilančna vsota banke je letos dosegla 800 milijonov evrov. Sparkasse raste po približno 20-odstotni letni stopnji, zmerne rasti pa se nadeja tudi v prihodnje.Naprodaj 85 odstotkov družbe Ibi Kranj Osem lastnikov delnic Kranjskega proizvajalca tkanin Ibi je včeraj objavilo vabilo k dajanju ponudb za nakup skupno 85,05 odstotka osnovnega kapitala družbe. Ponudbe, ki se lahko nanašajo le na celoten paket 91.491 delnic družbe Ibi Kranj, je treba posredovati na Sod najpozneje do 29. oktobra.KVPS ohranja tržni delež V Kapitalski vzajemni pokojninski sklad je bilo konec avgusta včlanjenih 33.300 članov, kar je 9 odstotkov več kot konec lanskega leta, ko je bilo 30.531 članov. Sredstva v upravljanju so se v enakem obdobju s 110,4 milijona evrov povzpela na 130,4 milijona evrov, kar predstavlja 25-odstotno rast. Z neprestano rastjo sredstev sklada ta ohranja 74-odstotni delež med vzajemnimi pokojninskimi skladi v Sloveniji.Hitra pošta med Ljubljano, Mariborom in Celjem Pošta Slovenije se je na želje in potrebe uporabnikov poštnih storitev odzvala z uvedbo dodatne, vsakodnevne povezave hitre pošte med Ljubljano in Mariborom, ki vključuje tudi Celje. Dodatna vsakodnevna povezava je uporabnikom poštnih storitev na voljo od 1. oktobra letos. Pripravil Tomaž Modic", "title": "Posel | Novice", "keywords": "gospodarstvo;ekonomija", "lang": "slovenian"}
{"body": "Po znižanju bonitetne ocene Španije je bonitetna hiša Fitch znižala še dolgoročne ocene kreditnega tveganja 18 španskih bank, 15 bankam pa je znižala tudi ocene vitalnosti. Donos do dospelosti 10-letne španske obveznice je dosegel najvišjo raven od uvedbe evra. V Fitchu so svojo odločitev o bonitetnih ocenah bank utemeljili z znižanjem bonitetne ocene države z A na BBB, za katerega so se odločili 7. junija. Prav tako so pri izračunu novih bonitetnih ocenah upoštevali tveganje, da bi se lahko obseg slabih posojil v določenih bankah še povečeval. V bonitetni hiši so sicer opravili stresne teste španskega bančnega sistema kot celote in posameznih bank. Na podlagi ugotovitev ocenjujejo, da bi španske banke potrebovale med 50 in 60 milijardami evrov svežega kapitala. Fitch je nekaterim bankam bonitetne ocene znižal za dve stopnji, pri še nekaterih pa je obete iz stabilnih spremenil v negativne. Največjima bankama, Banco Santander in Banco Bilbao Vizcaya Argentaria BBVA, je ocene znižal že v ponedeljek. Znižanja dolgoročnih ocen kreditnega tveganja odražajo podobne pomisleke, kot smo jih izrazili pri znižanju bonitetne ocene države Španije, ob tem pojasnjujejo v Fitchu. Izpostavljajo predvsem napoved, da bo Španija letos in prihodnje leto tičala v recesiji. Današnja poteza je prizadela izključno domače bančne institucije. Njihova sposobnost ustvarjanja dobička, tveganje, dostop do financiranja in stroški le-tega so močno odvisni od španskega gospodarstva in nepremičninskega trga, pravijo analitiki bonitetne hiše. V Fitchu so danes poudarili tudi, da dogovor Španije z evroskupino, v skladu s katerim so Španiji zagotovljena evropska sredstva za dokapitalizacijo bančnega sektorja, ne bo pozitivno vplival na bonitetno oceno države. Pravijo namreč, da so možnost pomoči že upoštevali pri svoji prejšnji oceni. Španija je vse bolj pod pritiskom vlagateljev, ki za njene dolžniške papirje zahtevajo vse večje donose. Zahtevana donosnost se je po podatkih sistema Factsheet danes povzpela vse do 6,81 odstotka. Močni so tudi pritiski na Italijo, saj se je donos do dospelosti njene 10-letne obveznice zvišal na 6,156 odstotka. Po mnenju vlagateljev gre za čisto paniko na finančnih trgih. Ti pred grškimi parlamentarnimi volitvami, ki bodo potekali ta konec tedna, pospešeno vlagajo v dolarje in v denar ter se izogibajo vsakršnemu tveganju. Dolžniške težave držav z evrom znižujejo tudi vrednost skupne evropske valute. Ta je trenutno vredna okoli 1,2443 dolarja, potem ko je bila še opoldne nad vrednostjo 1,25 dolarja. Španija je v soboto potrdila, da bo zaprosila za sredstva evropskega začasnega sklada za zaščito evra EFSF, s katerimi bo dokapitalizirala bančni sektor. Evroskupina je sporočila, da državi ponujajo do 100 milijard evrov. V zameno za ta denar bo morala Španija izvesti reformo bančnega sektorja.", "title": "Po znižanju bonitetne ocene španskih bank rekordna donosnost", "keywords": "španija;fitch;banka;znižanje;ocena;bonitetna;donos", "lang": "slovenian"}
{"body": "Za Planet TV naj bi se zanimali različni kupci. V Telekomu Slovenije so potrdili, da so od napovedi svojega vstopa na televizijski trg opravili nekaj pogovorov, vendar podrobnosti ne morejo razkrivati. V torek je z Ligo prvakov začel svoj program oddajati tudi Planet TV, vendar bomo zaenkrat na novem programu lahko spremljali le nogometne tekme. Po dosedanjih napovedih bodo z ostalim programom začeli šele novembra, če ga Telekom Slovenije ne bo že pred tem prodal, piše današnje Delo. Za Planet TV naj bi se zanimali različni kupci. V Telekomu Slovenije so za zurnal24.si potrdili, da so opravili nekaj pogovorov, vendar podrobnosti ne morejo razkrivati. \"Odkar smo najavili svoj vstop na televizijski trg, smo opravili nekaj pogovorov, vendar vam podrobnosti ne moremo razkrivati. Kot smo že večkrat zapisali, bomo program postopno nadgrajevali, celovita programska shema pa bo gledalcem na voljo v novembru.\" Na slovenskem televizijskem trgu se dogajajo spremembe, kar je bilo ne nazadnje tudi pričakovano, saj smo tako rekoč edina evropska država, v kateri deluje le ena prava komercialna televizija, so še dejali pri Telekomu Slovenije.", "title": "Telekom Slovenije prodaja Planet TV?", "keywords": "planet tv;Planet TV;", "lang": "slovenian"}
{"body": "Prodaja se 48-odstotni delež Eden najbogatejših Slovencev, Igor Lah, se za nakup 48 odstotkov Mercatorja zanima hipotetično, poroča časopis Delo. Lah ne more ne potrditi ne zanikati, ali je oddal ponudbo, saj so, kot je dejal, podpisali dokument oziroma zavezo, da se ne bo govorilo o ničemer, povezanim s postopkom prodaje. A po neuradnih informacijah, naj bi prav Lah kot edini domači vlagatelj oddal nezavezujočo ponudbo na razpisu, ki so ga pred dvema mesecema objavile Pivovarna Laško, njene družbe in Infond Holding. Za Delo je Lah še razložil, da če bi ga zanimal nakup Mercatorja, bi ga zanimal nakup celotnega svežnja, saj je bil Mercator v zadnjih štirih letih zelo vroča zgodba, zato misli, da bi tisti, ki bi kupil ta delež, moral to storiti pregledno, v skladu s slovensko zakonodajo in objaviti ponudbo za prevzem. Lahu denar ne predstavlja težav Nakup 48-odstotnega deleža bi namreč zahteval objavo prevzemne ponudbe za celoten Mercator, to pa po zdajšnjih tržnih cenah pomeni skoraj 650 milijonov evrov. Lahu se to ne zdi nemogoče, saj, kot je razložil, ima osebno toliko stika in povezav s tujimi bankami, da bi takšen nakup lahko izpeljal. V javnosti kroži ime še enega interesenta za nakup 48-odstotnega deleža Mercatorja - to naj bi bil srbski Delta Holding.", "title": "Lahu delež Mercatorja?", "keywords": "Gospodarstvo", "lang": "slovenian"}
{"body": "Če ne bo družbenega dogovora, bo kvečjemu še slabše Vlada namerava z naborom zakonodaje zagotoviti, da bo izhod iz krize veliko preglednejši in primerljivejši z drugimi pomembnimi državami EU-ja. To je ob predstavitvi izhodne strategije na letni konferenci računovodij predstavil minister za razvoj Mitja Gaspari, ki meni, da je o tej strategiji treba doseči družbeni dogovor, sicer bo kvečjemu še slabše. Udeležence konference je pozval, da moramo ukrepati, sicer se bosta povečala primanjkljaj in javni dolg, položaj pa bi bil tako nevzdržen, da bi o njem odločali drugi, ne pa več mi sami. Ob tem je spregovoril še o nasprotovanju načrtovani pokojninski reformi. Dejal je, da pogoja za upokojitev ni mogoče določiti pri 40 letih delovne dobe. Vlada želi doseči, da bi študentje predvsem študirali Minister je spregovoril tudi o oblikah zaposlovanja in izpostavil, da morajo vse imeti enake davčne in druge pogoje, saj danes ni tako, češ študentje lahko delajo brez plačila davkov, upokojenci pa ne. Vlada tako po njegovih besedah želi doseči, da bi študentje predvsem študirali, ne pa delali. Obenem pričakuje, da se bo z zakonom o malem delu zmanjšal tudi obseg sive ekonomije. Vlada je sicer v izhodni strategiji določila tri razvojne prioritete, to so podjetništvo in znanje za razvoj, varna prožnost in socialna kohezija ter razvojna prometna in energetska infrastruktura.", "title": "S strategijo v preglednejši izhod iz krize", "keywords": "Gospodarstvo", "lang": "slovenian"}
{"body": "Senat celjskega višjega sodišča je potrdil pogojni zaporni kazni zdravstvenemu tehniku Iztoku Žilavcu in medicinski sestri Darji Šuper zaradi smrti Bojana Kajtne, ki je junija 2007 zaradi zastoja srca umrl pred vrati celjske bolnišnice. Po poročanju časnikov Delo in Večer se bo z zadevo ukvarjalo še vrhovno sodišče, saj zagovornik Žilavca, Damir Ivančič, napoveduje vložitev zahteve za varstvo zakonitosti. Okrožno sodišče v Celju je decembra lani zaradi smrti Bojana Kajtne Žilavca in Šuperjevo obsodilo na pogojno desetmesečno zaporno kazen s preizkusno dobo dveh let. Njuna zagovornika pa menita, da bi morala biti ovadena zdravnica Andreja Strmčnik. Kot je pojasnil zagovornik Šuperjeve Boris Kmet, se je Strmčnikova, ki je bila usodno noč dežurna na celjski urgenci, na celjskem okrožnem sodišču ob podajanju izjave pretvarjala, da ni ničesar slišala in da je za težave Kajtne s srcem izvedela šele, ko je bilo že prepozno. Izjavo Strmčnikove, da za smrt Kajtne sploh ni vedela, ker se je takrat, ko je prišel po zdravniško pomoč, ukvarjala z nemirnim bolnikom, sta zagovornika Šuperjeve in Žilavca skušala zavreči z izvidom, ki ga je po razglasitvi sodbe nekdo anonimno poslal v njuno pisarno. Iz izvida naj bi bilo razvidno, da bolnik, ki ga je pregledovala Strmčnikova, ni bil nemiren. Zato je Kmet pritožbo na prvostopenjsko sodbo oblikoval kot obtožnico zoper omenjeno zdravnico in višjemu sodišču predlagal, naj jo upošteva kot ovadbo. Šuperjeva in Žilavec, ki jima je tožilec očital kaznivo dejanje povzročitve smrti iz malomarnosti, sta na eni izmed obravnav povedala, da nista odgovorna za smrt Kajtne. Sodni senat pa je ugotovil, da obdolžena takrat dežurne zdravnice Strmčnik nista seznanila s težavami Kajtne, kar pomeni, da sta prekršila poklicno dolžnost in ravnala v nasprotju s svojimi pooblastili. Zaporne kazni jim ne bo treba odslužiti, če v preizkusni dobi dveh let po pravnomočnosti sodbe ne bosta storila novega kaznivega dejanja.", "title": "Potrdili kazen zaradi smrti pred vrati bolnišnice", "keywords": "Iztok Žilavec;Darja Šuper;kazen", "lang": "slovenian"}
{"body": "Zakaj Habibović še vedno verjame obljubam Tovšakove? Njeno podobo cepi iz tiste popolnoma črne, ki ga bo uničila, v idealno, ki ga bo vendarle rešila. To je prava moč manipulatorjev, pravi psihologinja Pšeničny. Zekrija Habibović pravi, da bo kljub majhnemu upanju, da bodo obljube Tovšakove izpolnjene, počakal do ponedeljka. Če je človek stisnjen v kot, če je njegova eksistenca ogrožena, če je obupan, depresiven in ima orožje ter priložnost, se lahko zgodijo tudi najbolj tragična dogajanja Dr. Slavko Ziherl, psihiater Kot smo poročali, je včeraj med vlaganjem kazenske ovadbe Hilda Tovšak na mobilni telefon poklicala podizvajalca Zekrija Habibovića ter ga z obljubami, da bo namesto 165 tisoč evrov, ki mu jih dolguje, v nekaj urah vendarle dobil obljubljeno stanovanje v Celovških dvorih, prepričala, da ovadbe ne vloži. Obupani Habibović je ves dan čakal na njen klic, nato pa mu je s pomočjo novinarjev vendarle uspelo priklicati Tovšakovo. Vi boste vse izgubili zaradi svoje neumnosti! Mislite, da boste s kazenskim postopkom kaj naredili, jaz dvomim v to, mu je dejala v telefonskem pogovoru ter mu zabičala, naj preneha komunicirati z mediji, saj naj bi se s predstavniki Nove Ljubljanske banke vendarle pogodila glede hipoteke in stanovanja. Tokrat mu je obljubila, da bo izbrisno pobotnico pridobila v ponedeljek najkasneje do 16. ure. On ves čas cepi podobo Tovšakove iz tiste popolnoma črne, ki ga bo uničila, v tisto popolnoma idealno, ki ga bo vendarle rešila. To je prava moč manipulatorjev, ki jo ti dobijo, ko naletijo na takšno človeško obrambo. Dr. Andreja Pšeničny, psihologinja Habibović Sram me je! Habibović še vedno upa, da se bodo njene obljube uresničile. Rekla je, da bo v ponedeljek do 16. ure uredila zadevo, zato jo bom počakal. Kljub temu da mi je enako obljubila že včeraj, pa ni bilo nič, bom počakal do ponedeljka, je danes dejal za 24ur.com. Propadli in duševno zlomljeni slikopleskar namreč nujno potrebuje denar ali pa vsaj obljubljeno stanovanje, s katerim bi lahko poplačal svoje podizvajalce. Včeraj me je klical moj podizvajalec, ki sem mu dolžan 18 tisoč evrov. Pravi, da nima niti toliko denarja, da bi nahranil in poskrbel za svojega majhnega dojenčka. Sram me je, je potožil. Dr. Andreja Pšeničny Zakaj Habibović še vedno verjame obljubam? Ne more se soočiti s tem, da on tega denarja verjetno ne bo dobil. Ko človek ne zmore izpustiti svoje iluzije, ker ga je tako strah soočenja z resnico, da bi bila zanj ta resnica preveč boleča, pride do obrambnega mehanizma, ki ga imenujemo zanikanje, je za 24ur.com dejala psihologinja dr. Andreja Pšeničny. Kot je pojasnila, se takšna obramba sproži v skrajno ogrožujoči situaciji in absolutno kaže na neizmerno stisko tega človeka. Zanj to, da tega denarja ne dobi, poleg ogroženosti eksistence pomeni rušenje samopodobe, podobe v očeh drugih, sooča se z neskončnimi potencialnimi občutki krivde. Ravno zaradi tega on ves čas cepi podobo Tovšakove iz tiste popolnoma črne, ki ga bo uničila, v tisto popolnoma idealno, ki ga bo vendarle rešila. To je prava moč manipulatorjev, ki jo ti dobijo, ko naletijo na takšno človeško obrambo, je še pojasnila. Slavko Ziherl To je manipulacija! Podobnega mnenja je tudi psihiater dr. Slavko Ziherl. Tovšakovo vidijo kot neko avtoriteto od katere je njihovo življenje odvisno. Prepričan sem, da imajo dvojni občutek do nje. Po eni strani jo sovražijo in jo krivijo, po drugi strani pa je to odločilen človek, ki jim lahko vrne njihov duševni mir in eksistenco, pravi. Na vprašanje ali je Hilda Tovšak dobra manipulatorka je Ziherl odgovoril, da zagotovo. Slišali smo na televiziji, kako s palčko in korenčkom uravnava te odnose. To je manipulacija. Nenazadnje pa je za to kriv tudi nadzorni odbor ali celo vsa družba, ki dopušča da nekdo tako grobo manipulira s človeškimi življenji, je prepričan. O izbrisnih pobotnicah, s katerimi bi Habibović lahko prišel do zasluženega stanovanja, kljub velikodušnim obljubam Tovšakove, ni ne duha ne sluha. Sicer je odvisno od osebnosti, a dejstvo je, da se lahko nekdo, ki je v stresni situaciji bolj opremljen za boj kot beg, v situaciji, ko ne vidi več drugega izhoda, impulzivno odzove s poskusom borbe. Če je človek stisnjen v kot, če je njegova eksistenca ogrožena, če je obupan, depresiven in ima orožje ter priložnost, se lahko zgodijo tudi najbolj tragična dogajanja, je še dodal Ziherl. NLB se distancira od ravnanj Tovšakove Na vprašanje, ali se je včeraj Tovšakova resnično pogodila za izbrisne pobotnice, so nam v Novi Ljubljanski banki dejali, da konkretnih poslov ne smejo komentirati, niti niso želeli komentirati morebitne predaje izbrisnih pobotnic za stanovanja, ki so jih podizvajalci vzeli za plačilo ter zaradi njih do konca izvedli najpomembnejša dela za pridobitev uporabnega dovoljenja. NLB je z izdajo pravnomočnega uporabnega dovoljenja in zaključenim projektom Celovški dvori pred razglasitvijo insolventnosti glavnega izvajalca Vegrada-a svojo vlogo sofinancerja realizirala in zaključila, zato se od vseh novonastalih dogodkov in ravnanj Vegrada oziroma njene direktorice ograjuje in jih ne želi komentirati, saj ne gre več za poslovne odnose na relaciji komitent - banka, so odgovorili. Končanje del je naša obveza, medtem ko je obveza vseh, ki imajo hipoteke na stanovanja, predaja izbrisnih pobotnic, je pred dnevi dejal predsednik Združenja izvajalcev zaključnih del v gradbeništvu v okviru Gospodarske zbornice Slovenije Mirko Požar. Podizvajalci tako še vedno čakajo na naslednjo potezo banke.", "title": "'Resnica bi bila preveč boleča'", "keywords": "hilda;tovšak;zekrij;habibović;plačilo;vegrad;podizvajalec", "lang": "slovenian"}
{"body": "Slovenj Gradec - Javni jamstveni in preživninski sklad RS je danes skupno 1288 delavcem izplačal sredstva v skupni višini dobrih 3,7 milijona evrov. Največji delež predstavljajo delavci dveh Preventovih družb, od katerih jih je 1155 iz naslova neizplačanih plač, nadomestil za neizrabljen dopust in odpravnin prejelo dobre 3,3 milijona evrov bruto. Delavci družb Prevent Global in Prevent avtomobilski deli, ki sta v stečaju od 9. avgusta letos, so tako v povprečju prejeli izplačilo v višini 2870 evrov bruto oz. 1657 evra neto, je za STA pojasnila področna svetovalka iz jamstvenega sklada Vesna Ostojić. Poleg teh delavcev je jamstveni sklad danes izplačal še 79 delavcev iz podjetja MTD Maribor, 22 delavcev iz podjetja Labod Novo mesto in 32 delavcev iz devetih različnih podjetij. Ob tem na jamstvenem skladu poudarjajo še, da so do sredstev iz jamstvenega sklada upravičeni tudi tuji državljani, če jim je delovno razmerje v Sloveniji prenehalo zaradi stečaja, prisilne poravnave ali izbrisa podjetja. Ta informacija je predvsem pomembna za delavce Vegrada, saj je med njimi veliko tujcev. Ostojićeva je povedala, da lahko delavci Vegrada zahtevke za izplačilo iz jamstvenega sklada že vložijo, nekaj so jih na skladu že prejeli. Zakonski rok za vložitev zahteve za izplačilo iz jamstvenega sklada je sicer 90 dni od prenehanja delovnega razmerja. Ob tem je pomembno, tako Ostojićeva, da terjatve prijavijo tudi v okviru stečajnega postopka na sodišče, sicer zahteva za izplačilo iz jamstvenega sklada ni popolna.", "title": "Delavci Preventa bodo iz jamstvenega sklada prejeli več kot tri milijone evrov, oz. 1657 evrov po osebi", "keywords": "gospodarstvo;ekonomija", "lang": "slovenian"}
{"body": "Slovenija potrebuje projektno vlado, PS pa je pripravljena na pogovore o njej brez pogojevanja, pravi začasna vodja trenutno največje parlamentarne stranke Alenka Bratušek. Po besedah Alenke Bratušek je čas, da se stranke začnejo pogovarjati o projektni vladi in projektih, ki jih je treba nujno izpeljati. \"PS je pripravljena aktivno sodelovati pri reševanju situacije. Prvič, z dogovorom o projektni vladi in drugič, z dogovorom o tem, kdaj izpeljemo predčasne volitve, če si tega res vsi, ki o tem govorijo, tako želijo,\" je povedala. Odzivi pozitivni Bratuškova je v torek vse predsednike in predsednico parlamentarnih strank povabila na sestanek, s tem pa so po njenih besedah pokazali iniciativo za začetek pogovorov. Kot pravi, je že dobila pozitivne odzive nekaterih strank. Po mnenju Bratuškove bi morala projektna vlada izpeljati pet ključnih projektov, in sicer zagon gospodarstva, reformo trga dela, vstop Hrvaške v EU, zaključek pogajanj o novi finančni perspektivi ter spremembo volilne zakonodaje. Pri tem je dodala, da so v PS za razpravo o tem, kateri so ključni projekti, odprti. Povedala je tudi, da še niso razmišljali o tem, kdo bi lahko sestavil takšno vlado in imenoval katerega ministra, saj je po njenih beseda vsebina trenutno bolj pomembna od imen in strankarskih ali osebnih interesov. Pojasnila je, da je do projektne vlade možno priti najprej z dogovorom in potem s konstruktivno nezaupnico, ki bi bila vložena v DZ. \"Naša želja je seveda, da bi pod to konstruktivno nezaupnico bilo čim več podpisov kolegic in kolegov iz DZ,\" je dejala. Na ultimate nekaterih strank, da so se s PS pripravljene pogovarjati le v primeru odstopa \"zamrznjenega\" predsednika Zorana Jankovića, je dejala, da njen način dela niso ultimati, zato tega ne bo sprejemala tudi z druge strani. \"Zahteve o katerih govorijo stranke, so že izpolnjene,\" je povedala in poudarila, da ima polna pooblastila za vodenje stranke. Dodala je, da upa, da jim bodo druge stranke dovolile, da razmerja v svoji stranki urejajo sami. Bratuškova je povedala še, da se predčasnih volitev v PS ne bojijo ter da je že pojasnila, zakaj v tem trenutku za državo ne bi bile dobre. \"Dokler ne spremenimo volilne zakonodaje, ljudje ne bodo imeli večjega vpliva na to, kdo sedi v DZ,\" je dejala in dodala, da se lahko zgodi, da v DZ tudi po hitrih predčasnih volitvah ne bo veliko razlik.", "title": "PS bolj kot za volitve za drugo koalicijo", "keywords": "ps;alenka bratušek;vladna kriza;", "lang": "slovenian"}
{"body": "Pošta Slovenije bo s 1. marcem v povprečju za 10 odstotkov zvišala cene poštnih storitev v notranjem in mednarodnem poštnem prometu, ki spadajo v obseg univerzalne poštne storitve. S 1. marcem bo v notranjem poštnem prometu cena za pošiljanje standardnega pisma 27 centov doslej 24 centov, navadnega pisma do 20 gramov 31 centov 28 centov in dopisnice 27 centov 24 centov. V mednarodnem poštnem prometu bo cena standardnega pisma 40 centov doslej 37 centov, navadnega pisma do 20 gramov 44 centov 41 centov, dopisnice pa 36 centov 33 centov. Pošta Slovenije draži storitve. Cene teh storitev so se nazadnje spremenile 1. januarja zaradi sprememb zakona o davku na dodano vrednost DDV, po katerih je izvajanje univerzalne poštne storitve oproščeno plačila DDV. Cene omenjenih storitev so se zato za končne uporabnike s 1. januarjem pocenile v povprečju za 16,7 odstotka. Pred spremembo zakona o DDV je Pošta Slovenije cene teh storitev spremenila 1. avgusta lani. Kljub povišanju so cene navedenih storitev še vedno med najnižjimi v EU, pravijo na Pošti Slovenije. Cena standardnega pisma v notranjem poštnem prometu v državah EU je v povprečju 51 centov. Nižjo ceno od Slovenije 24 centov ima le še Malta 19 centov. S povišanji cen bo Pošta Slovenije delno odpravila cenovna nesorazmerja pri univerzalni poštni storitvi glede na druge države oziroma nekoliko znižala negativni poslovni izid na tem področju, so sporočili.", "title": "Poštne storitve bodo dražje", "keywords": "pošta;slovenije;cena;cene;poštna;storitev;podražitev;poštne;storitve", "lang": "slovenian"}
{"body": "Ljubljana - Slovenska turistična organizacija (STO), ki jo vodi Dimitrij Piciga, je ponudnike za opravljanje storitev na bruseljskem letališču Zaventem v skupni vrednosti okoli 140.000 evrov izbrala na podlagi dvomljivega javnega razpisa, smo izvedeli iz neuradnih virov. Da se je STO izognil zakonu o javnem naročanju, ki predvideva, da mora biti javni razpis za državne institucije objavljen na portalu javnih naročnikov - če znesek blaga in storitev presega vrednost 40.000 evrov - je pogodbe za isti posel sklenil s štirimi različnimi podjetji, dodajajo naši viri. Ob tem vzbuja pozornost predvsem to, da sta dve od štirih podjetjih, s katerima je STO na lani maja na isti dan podpisal pogodbe, Spem in Media Polis, v lasti Božidarja Novaka in Suzane Mihelin Ritlop. Hkrati je bila pogodba podpisana tudi s podjetjema Poster Publicity in Sedna, ki je v lasti Andreja Gomboca. Podobno kot v Media Polisu je eden od zastopnikov Poster Publicity Marjan Novak. Čeprav neposredne povezave iz slovenskih registrov ni možno ugotoviti, ni izključeno, da sta Božidar Novak in Suzana Mihelin Ritlop tudi prikrita lastnika Poster Publicity. Dimitrij Piciga včeraj na naša številna vprašanja zaradi službene odsotnosti ni uspel odgovoriti. \"Lahko pa potrdimo, da so bili vsi ustrezni postopki javnega naročanja za oglaševanje na bruseljskem letališču izpeljani,\" so pojasnili v STO. Če to drži, se postavlja vprašanje, zakaj je bil posel za reklamiranje na istem reklamnem panoju pod popolnoma enakimi pogoji na bruseljskem letališču sklenjen s štirimi različnimi podjetji. Med možnimi razlagami je tudi ta, da je bil javni razpis objavljen le na spletnem portalu STO. \"Za STO smo že večkrat izvajali svetovanje na področju komuniciranja. Vsa naročila smo pridobili na javnih razpisih, kjer smo bili izbrani po javno znanih kriterijih. Vaša namigovanja, da smo sodelovali pri vnaprej dogovorjenih poslih, ostro zavračamo,\" pojasnjuje direktorica Spema Gordana Drecun Mithans, ki je na tem delovnem mestu od konca maja, ko sta Božidar Novak in Mihelin-Ritlopova postala prokurista podjetja. Podobno tudi direktor Media Polisa Marjan Novak trdi, da so naročilo za STO dobili na podlagi javnega razpisa. \"Vrednost naročila je skupaj z davkom na dodano vrednost znašala okoli 40.000 evrov, kar je okoli 0,5 odstotka letnega proračuna STO.\" sebastjan.morozov@dnevnik.si", "title": "Dvomljiva izbira izvajalcev STO za oglaševanje na bruseljskem letališču", "keywords": "gospodarstvo;ekonomija", "lang": "slovenian"}
{"body": "Agencija za knjigo. Po protikorupcijski komisiji še tožba na upravno sodišče. Nekdanji Kanglerjev uradnik Aleš Novak. Preden je prišel na čelo JAKRS, je bil direktor urada za kulturo in mladino Mestne občine Maribor, nekaj časa pa tudi vršilec dolžnosti programskega direktorja javnega zavoda Maribor 2012, kar je pozneje postal Mitja Čander. JAKRS. Eden izmed neizbranih kandidatov za delovno mesto direktorja Javne agencije za knjigo RS (JAKRS) je na upravno sodišče vložil tožbo zoper odločbo o imenovanju Aleša Novaka za direktorja. Tega je sicer že januarja imenovala prejšnja vlada, kmalu zatem pa so bile na Komisijo za preprečevanje korupcije (KPK) podane tri prijave o sumu korupcije pri izboru direktorja. Vlada ga ne bi menjala Ministrstvo za kulturo imena tožečega, ki je tožbo vložil konec marca, zaradi postopka ne more razkriti. Pravijo pa, da je vlada v odgovoru, ki ga je posredovala na sodišče, zavrnila vse tožbene navedbe in sodišču predlagala, naj zahtevek zavrne. Novaku sicer, kakor je slišati neuradno, očitajo neizkušenost na področju knjig, vir pa nam je dejal tudi, da od nastopa funkcije ni kaj dosti komuniciral z založniki in drugimi, ki so vpleteni v knjižno produkcijo. Rezultati še skrivnost Prav te dni je bil sicer na JAKRS zaključen razpis za izbor in sofinanciranje izvajalcev javnih kulturnih programov na področjih knjige za obdobje 2013–2015. Posamezni založniki naj bi bili o tem, kolikšne subvencije so prejeli, že obveščeni, vendar rezultati še niso javno objavljeni, zato prejemniki eden o drugem ne vedo nič. Že pred časom smo namreč poročali o nenavadni praksi Študentske založbe, ki je vnaprej izdala knjige z letnico 2013 in natisnjenim besedilom o podpori javne agencije. Na JAKRS smo sicer že v ponedeljek naslovili vprašanja o prejemnikih razpisnega denarja, a odgovorov do včeraj dopoldne še nismo prejeli.", "title": "Direktor nekoga moti", "keywords": "Agencija za knjigo;protikorupcijska komisija;tožba", "lang": "slovenian"}
{"body": "Svetovna banka poziva k takojšnjim ukrepom Oči si ne more zastiskati več nihče v zadnjih treh letih so se cene hrane kar podvojile, zato 100 milijonom ljudem grozi dramatičen padec še globlje v revščino. Predsednik Svetovne banke je pozval k takojšnji akciji glede vse hitreje rastočih cen hrane, ki povzročajo lakoto in smrtonosno nasilje v razvijajočih se državah. Robert Zoellick je dejal, da mora mednarodna skupnost dati denar, kjer so naša usta in takoj ukrepati, da pomaga lačnim. Tako skrajno je. Nato je pozval vlade, da čim hitreje izvršijo zaveze in oskrbijo ZN-ov svetovni program hrane s 500 milijoni dolarjev nujne pomoči do 1. maja. Kritično je, da vlade potrdijo svoje zaveze čim hitreje in da se začnejo zavezovati še preostale, je bil odločen Zoellick, ki je dodal, da se razna finančna srečanja pogosto vrtijo okoli pogovorov, a da morajo zdaj ministri svoje besede spremeniti v dejanja. Na podlagi grobih izračunov banka ocenjuje, da bi podvojitev cen hrane v zadnjih treh letih lahko ljudi v državah z nižjimi dohodki potisnila še globje v revščino. Cene hrane zlasti žitaric, riža in koruze so v zadnjih mesecih dramatično narasle, k temu pa so svoje prispevali povečano povpraševanje, slabo vreme, ki je v nekaterih državah uničilo pridelke, in povečanje uporabe poljedelskih površin za prevoz goriva. Globalna rast cen hrane v obdobju marec 2007-marec 2008 - Žito 130 % - Soja 87 % - Riž 74 % - Koruza 31 % Problem, ki zadeva vse Tu ne gre za vprašanje kratkoročnih potreb - kolikor pomembne te so -, gre za zagotavljanje, da cene ne plačujejo še prihodnje generacije, je opozoril Zoellick, ki je govoril na vrhu z mednarodnim monetarnim skladom IMF. Vodja IMF-ja Dominique Strauss-Kahn je ob tem posvarila, da bi bil ves napredek, ki je bil narejen v zadnjih letih na področju razvoja držav tretjega sveta, izničen z rastočimi cenami hrane, ki vodijo v stradanje, na milijone podhranjenih otrok, slabenje stabilnosti vlad in posledično tudi v vojne. A problem ima lahko posledice tudi za druge države, saj ustvarja neuravnovešenost na trgu, ki bi prav tako lahko prizadela tudi napredna gospodarstva. Ambiciozni načrt za rešitev Svetovna banka je za rešitev krize podprla Zoellickov predlog novega sporazuma za globalno politiko glede hrane , ki ima za cilj dvigniti agrikulturno produktivnost v revnih narodih, izboljšati dostop do hrane prek šol in delovnih prostorov ter pomagati manjšim kmetom. Banka bo v tej luči skoraj podvojila posojilo afriškemu kmetijstvu s 450 milijonov dolarjev na 800 milijonov.", "title": "Lakota, vojne in smrti zaradi vse dražje hrane", "keywords": "Gospodarstvo", "lang": "slovenian"}
{"body": "V Kopru letos pričakujejo boljše rezultate Luka Koper je po podatkih revidiranega poročila o poslovanju lani na ravni skupine dosegla 66 milijonov evrov izgube. Za 13 milijonov evrov slabši poslovni rezultat od objavljenega v nerevidiranem poročilu o poslovanju je po besedah prvega moža družbe Gregorja Veselka posledica dodatnih slabitev. Na podlagi revizorja in njegovih priporočil so bile opravljene še nekatere dodatne slabitve. Večji del se nanaša na Intereuropo in Trade Trans Invest, je po končani seji nadzornega sveta pojasnil Veselko. Vrednost vseh slabitev se je s prvotnih 44 milijonov evrov tako povzpela na skoraj 57 milijonov evrov. Po besedah predsednika nadzornega sveta Janeza Požarja bi Luka Koper, če ne bi bile opravljene slabitve, v lanskem letu poslovala s sedmimi ali osmimi milijoni evrov dobička. Glede na krizo in upoštevaje, koliko je Luka uspela v teh časih ustvariti, smo precej zadovoljni, je dejal Požar. V letošnjem letu po besedah Veselka pričakujejo pozitiven poslovni rezultat. Ni pa želel pojasniti, kaj namerava Luka Koper z delnicami Intereurope. Kot je dejal, je strategija upravljanja finančnih naložb, ki so jo nadzorniki danes obravnavali, poslovna skrivnost in stvar uprave. Prav tako ni želel komentirati navedb v današnji izdaji časnika Žurnal24, da je delnice Intereurope strategija opredelila kot tiste naložbe, ki niso strateškega pomena.", "title": "Luka Koper leto za pozabo", "keywords": "luka;koper", "lang": "slovenian"}
{"body": "Ljubljana - Za jutri je predviden sestanek predstavnikov vlade s predstavniki globalnega naložbenega sklada Apax, ki se zanima za nakup belgijskega deleža Nove Ljubljanske banke, je potrdilo več virov. Informacije, ki so se pojavile prejšnji teden, da Apax ni več kandidat za vstop v NLB, očitno ne držijo, saj naj bi na jutrišnjem sestanku usklajevali podrobnosti delničarskega sporazuma. Po trditvah naših virov je Apax predsednika vlade Janeza Janšo pred dnevi pozval vsaj k čimprejšnjemu parafiranju delničarskega sporazuma, zato ni izključeno, da vlada pred sestopom z oblasti tega ne bi storila. Kot smo še izvedeli, se nameravajo predstavniki Apaxa srečati tudi na neformalnih sestankih s strokovnjaki, ki veljajo za finančne svetovalce najverjetnejšega mandatarja Boruta Pahorja. Med Pahorjevimi svetovalci, to naj bi veljalo zlasti za nekdanjega guvernerja Mitjo Gasparija, nekateri niso navdušeni nad umikom KBC iz lastništva oziroma nad vstopom Apaxa kot portfeljskega vlagatelja. Odločilno vlogo bo sicer imela KBC, ki se zadnje mesece o prodaji slabe tretjine NLB pogaja zgolj z Apaxom, njeno odločitev pa bi lahko pospešila tudi finančna kriza, ki maje evropski bančni sistem. Po naših informacijah je ključno vprašanje delničarskega sporazuma, ki ga doslej Apax in slovenski pogajalci niso uspeli uskladiti, vprašanje sodelovanja pri zagotavljanju virov za širitev NLB. Apax, ki ima zasebne investitorje, naj se namreč ne bi želel pogodbeno zavezati, da bo sodeloval pri vseh nadaljnjih dokapitalizacijah banke. Zato ne preseneča, da so se v vmesnem času pojavile ideje, da bi kot lastnik v NLB skupaj z Apaxom vstopil tudi Goldman Sachs, ki sicer kot investicijska banka za KBC vodi postopek prodaje NLB. Goldman Sachs bi po mnenju poznavalcev naši največji banki v času finančne krize kot aktivni portfeljski lastnik lahko omogočil lažji dostop do virov. S tem bi se izognili tudi situacijam, v kakršni se je trenutno znašla NLB. Novembra se ji namreč izteče sindicirano posojilo v višini 750 milijonov evrov, zato je poskušala za zagotovitev virov nagovoriti nov sindikat tujih bank, vendar so nekatere tik pred zdajci od dogovora odstopile. Če NLB posojila ne bo uspelo zagotoviti, lahko v zadnjih mesecih letošnjega leta pričakujemo popolno ustavitev njene kreditne aktivnosti. Toda vprašanje je, ali bo slovenska politika prepoznala pomembnost vstopa te ugledne finančne institucije v lastništvo NLB in posledično o tem prepričala Apax, ki bi se moral odreči delu svojega lastniškega deleža. Predstavniki Goldmana so se ob njegovem nedavnem obisku v New Yorku že srečali tudi s predsednikom države Danilom Türkom. Nekateri viri trdijo, da so mu predstavili le posledice finančne krize, drugi pa, da so mu kot pomembnemu predstavniku države, ki je sicer brez izvršilnih pooblastil, izrazili tudi pripravljenost investirati v Sloveniji. vesna.vukovic@dnevnik.si suzana.rankov@dnevnik.si", "title": "Apax jutri s predstavniki vlade o delničarskem sporazumu za NLB", "keywords": "gospodarstvo;ekonomija", "lang": "slovenian"}
{"body": "Ljubljana - \"Slovenija uvedbo evropskega davka na finančne transakcije načelno podpira, četudi ga ne bo mogoče uvesti v celotni EU,\" je včeraj pred srečanjem finančnih ministrov v Luksemburgu dejal slovenski minister za finance Janez Šušteršič. In očitno ga na ravni EU tudi ne bo mogoče uvesti, saj se ob nasprotovanju večine z njim spogleduje le devet članic EU. Še pred nekaj tedni glavni nasprotnici Nemčija in Francija sta včeraj s skupnimi močmi želeli prepričati finančne ministre EU o uvedbi davka na finančne transakcije, a brez uspeha. \"Menimo, da bi bila uvedba davka na finančne transakcije za nas zelo škodljiva,\" je dejal nizozemski finančni minister Jan Kees De Jager, njegov švedski kolega Andres Borg pa je menil, da bi se lahko za kompromis vsi bolj potrudili, a je trenutni predlog po njegovi oceni za Švedsko nesprejemljiv. Devet držav, med katerimi so Nemčija, Francija, Avstrija in verjetno tudi Slovenija, bo tako na lastno pest poskušalo uvesti davek. Vendar bodo morale prej prepričati vse ostale, da njegova uvedba ne bo škodovala njihovim finančnim sistemom. Ob večini držav EU morebitni uvedbi davka na finančne transakcije nasprotujejo tudi v Združenju bank Slovenije (ZBS). Odhodki bank bi namreč v primerjavi z lani uvedenim davkom na bilančno vsoto, prek katerega so banke v proračun vrnile okoli sedem milijonov evrov, močno narasli. Po oceni Abanke Vipe bi davek na finančne transakcije samo v letu 2010 predstavljal okoli 2,7 milijona evrov višje odhodke, medtem ko je morala banka lani plačati \"le\" 37.000 evrov davka na bilančno vsoto. To je vsota, ki poslovanja bank ne otežuje, medtem ko \"prve ocene in preračuni davka na finančne transakcije kažejo, da bodo zneski po bankah in po obdobjih precej različni in za poslovanje bank ne bodo nepomembni\", poudarjajo v Gorenjski banki. Na ministrstvu za finance medtem molčijo. Sicer priznavajo, da je osnutek zakona o finančnih transakcijah pripravljen, vendar ga bodo javnosti predstavili šele, ko bo zrel za to. Nekaj podrobnosti, ki jih je Šušteršič predstavil na Bančni konferenci v Portorožu, pa je vendarle znanih. Davek predvideva zelo široko davčno osnovo ter relativno nizko davčno stopnjo v višini 0,01 odstotka posamezne transakcije. Predmet obdavčitve pri tem ne bodo vse transakcije. Izvzete naj bi bile transakcije primarnega trga in z valutami, krediti gospodinjstvom, zavarovalne pogodbe ter transakcije z Evropsko centralno banko (ECB). Minister je ob tem dejal, da bi uvedba davka na finančne transakcije verjetno pomenila ukinitev davka na bilančno vsoto. \"Uvedba davka na finančne transakcije bi brez dvoma negativno vplivala na celoten finančni sektor,\" ocenjujejo v ZBS, kjer opozarjajo, da bi se konkurenčni položaj bank, ki se spopadajo s povečanimi kapitalskimi zahtevami, s tem občutno poslabšal. Če bi se Slovenija odločila za uvedbo tega davka brez poprejšnje časovne uskladitve s preostalimi državami članicami evrskega območja, pa bi lahko prišlo še do dodatnih škodljivih učinkov, opozarjajo v ZBS.", "title": "Davek na finančne transakcije za banke škodljiv", "keywords": "gospodarstvo;ekonomija", "lang": "slovenian"}
{"body": "Skupina Fiat bo v naslednjih šestih mesecih svojo dejavnost razdelila na družbi Fiat Auto in Fiat Industrial. Z osamosvojitvijo avtomobilske proizvodnje se torinski proizvajalec vključuje v boj za preživetje, v katerem bo po mnogih izračunih prostora zgolj za pet do šest velikih proizvajalcev. Sergio Marchionne, šef uprave in načrtovalec velike prenove, je napovedal, da bo Fiat skupaj s Chryslerjem leta 2014 proizvedel 6,2 milijona avtomobilov, imel 104 milijarde dolarjev prometa in pet milijard zaslužka. Da bi dosegel te rezultate, bo Fiat v naslednjih štirih letih in pol vložil 34,2 milijarde evrov, proizvedel 34 novih modelov in preoblikoval 17 zdajšnjih. Z ločitvijo proizvodnje osebnih avtomobilov od traktorjev in tovornih vozil namerava Fiat izboljšati koordinacijo proizvodnje s Chryslerjem in pripraviti temelje za skupno nastopanje na finančnih trgih. V razgrnjenem načrtu, ki ga je že potrdilo novo vodstvo (predsednik Fiata je postal 34-letni John Elkann, vnuk slovitega Giannija Agnellija), je veliko novosti tudi za italijanski del Fiata. Čeprav bo zaprl tovarno na Siciliji, bo v Italiji z 20 milijard vredno naložbo povečal proizvodnjo za sto odstotkov. Marchionne, ki se je po predstavitvi načrta prenove Fiata sestal s sindikati, je v Torinu pojasnil, da od njih pričakuje elastičnost. \"Vlagamo v sredstva in know-how, toda brez vaše fleksibilnosti bomo prisiljeni vse skupaj preseliti v tujino,\" je sindikatom dejal brezkompromisni, a mehko govoreči vodja uprave, katerega načrt B po nepotrjenih informacijah predvideva selitev Fiata v Srbijo in Mehiko. Ker se je odpovedal finančni podpori države, bo Fiat letos v Italiji prodal za 30 odstotkov manj avtomobilov. Kljub temu pa v Torinu pričakujejo, da bodo sindikati podpisali srednjeročni dogovor, katerega prvi rezultati naj bi se pokazali sredi leta 2012, ko bodo Fiatove tovarne doma in po svetu začele bruhati nove modele. poslovni@dnevnik.si", "title": "Fiat Auto se ločuje od skupine", "keywords": "gospodarstvo;ekonomija", "lang": "slovenian"}
{"body": "Nadzorni svet Abanke Vipa je upravi banke izdal soglasje o povečanju osnovnega kapitala banke. Izdali bodo 1,7 milijona novih delnic, prodajna cena za delnico pa bo 60 evrov. Celoten emisijski znesek bo 102 milijona evrov. Dokapitalizacijo bodo izvedli v treh krogih, v prvih dveh bodo imeli prednostno pravico vsi obstoječi delničarji, v morebitnem tretjem krogu pa bodo delnice na voljo širši javnosti, je Abanka danes objavila na spletnih straneh Ljubljanske borze. Višina dokapitalizacije pomeni povečanje osnovnega kapitala za 7.093.974,29 evra na novo skupno višino 30.045.067,60 evra. Svež kapital iz dokapitalizacije bo namenjen nadaljnji intenzivni rasti banke in uresničevanju ciljev, ki so bili začrtani v dolgoročni strategiji banke. Prednostno pravico nakupa bodo imeli vsi delničarji, več kot 1000 podjetij in fizičnih oseb, v primeru da je ne bodo izkoristili, bodo v drugem krogu preostale delnice lahko zopet, in to neodvisno od njihovega deleža, vpisali vsi delničarji banke. V kolikor dokapitalizacija ne bo uspešno zaključena v drugem krogu, bodo delnice ponujene najširši javnosti. V primerjavi s prvotnim predlogom, ki so mu nasprotovali v Zavarovalnici Triglav, pri povečanju kapitala ne bo sodeloval menedžment Abanke, poroča današnji Dnevnik. Nadzorniki so tudi potrdili namero uprave, da izvede potrebne postopke za uvrstitev delnic Abanke Vipa v kotacijo na borzi v najkrajšem možnem času, najkasneje pa v roku enega leta. Prav tako je nadzorni svet sprejel osnutek finančnega načrta Abanke za leto 2008 in obravnaval ter izdal ustrezna soglasja za promet z delnicami banke. Zavarovalnici, ki jo vodi Andrej Kocič, je po poročanju časnika sicer uspelo izsiliti umik vseh dokapitalizacijskih izhodišč, zaradi katerih bi se lahko zmanjšal lastniški vpliv Skupine Triglav v Abanki. Tako bo skupina tudi po povečanju kapitala obvladovala približno tretjinski delež v banki, s čimer bo ostala njena najpomembnejša lastnica. Svež kapital iz dokapitalizacije bo namenjen nadaljnji intenzivni rasti banke in uresničevanju ciljev, ki so bili začrtani v dolgoročni strategiji banke. Z dokapitalizacijo bo banka še okrepila kapitalsko ustreznost, ki bo dobra podlaga za doseganje dobrih poslovnih rezultatov tudi v prihodnje, je uprava Abanke še zapisala v sporočilu za javnost.", "title": "Dokapitalizacija Abanke Vipa", "keywords": "banka;vipa;nadzorni;svet;dokapitalizacija;delnice;borza;kocič;triglav", "lang": "slovenian"}
{"body": "Hartford - Ameriški koncern General Electric je že prebrodil najhujše čase svetovne finančne in gospodarske krize. Obseg naročil nekaterih izdelkov se je v lanskem zadnjem četrtletju občutno okrepil, je danes povedal prvi mož koncerna Jeff Immel. V lanskih poslovnih rezultatih je sicer še opaziti posledice krize. Prihodki koncerna General Electric so se v zadnjem četrtletju lani v primerjavi s enakim obdobjem leta 2008 zmanjšali za deset odstotkov na 41,4 milijarde dolarjev. Hkrati se je čisti dobiček zmanjšal za 19 odstotkov na tri milijarde dolarjev, je poročala nemška tiskovna agencija dpa. Še večjemu poslabšanju poslovnih rezultatov se je koncern uspel izogniti z več milijard dolarjev vrednim varčevalnim programom. Vodstvo je ukinilo več tisoč delovnih mest v tovarnah, kjer izdelujejo raznovrstne izdelke vse od reaktivnih motorjev do hladilnikov, ter omejilo nabavne cene. Kriza je najhuje prizadela finančno družbo koncerna GE Capital. Tudi ta je v lanskem zadnjem četrtletju zabeležila dobiček, izjema je področje financiranja poslovnih nepremičnin. General Electric s preko 300.000 zaposlenimi v več kot 100 državah velja zaradi široke ponudbe blaga in storitev za pokazatelja gibanj v celotnem gospodarstvu.", "title": "General Electric prebrodil krizo, obseg naročil se je občutno okrepil", "keywords": "gospodarstvo;ekonomija", "lang": "slovenian"}
{"body": "Ljubljana - Začasna ustavitev trgovanje z delnicami družbe Maksima Holding v vstopni kotaciji borznega trga bo na zahtevo izdajatelja v petek podaljšana za nadaljnjih 10 zaporednih delovnih dni, je danes odločila uprava Ljubljanske borze. Trgovanje s temi delnicami bo tako ustavljeno do vključno 4. maja. Kot je uprava borze danes objavila na svojih spletnih straneh, pri družbi Maksima Holding potekajo aktivnosti v zvezi s finančnim prestrukturiranjem v skladu s 35. členom zakona o finančnem poslovanju, postopkih zaradi insolventnosti in prisilnem prenehanju, o čemer bo izdajatelj obvestil javnost po prejemu mnenja nadzornega sveta o predloženem poročilu o ukrepih finančnega prestrukturiranja. Trgovanje z navedenimi delnicami bo začasno ustavljeno za deset zaporednih delovnih dni, do vključno ponedeljka, 4. maja.", "title": "Trgovanje z delnicami Maksime Holdinga bo ustavljeno do vključno 4. maja", "keywords": "gospodarstvo;ekonomija", "lang": "slovenian"}
{"body": "Sindikalisti črnomaljskega Secopa, v katerem naj bi do konca prihodnjega leta odpustili 650 delavcev, so z upravo dosegli dogovor, zato za zdaj še ne bodo stavkali. Sindikalisti črnomaljskega Secopa, v katerem naj bi do konca prihodnjega leta odpustili 650 delavcev, so danes z vodstvom podjetja nadaljevali sredi aprila začeta pogajanja. Uprava je privolila v njihovo zahtevo po izplačilu regresa ter dodatka za produktivnost, glede dviga osnovne plače pa se bodo še pogovarjali. Uprava Secopa je privolila v zahtevo sindikata po izplačilu regresa ter dodatka za produktivnost. Kot je Secopov sindikalist Zdravko Bahor danes povedal, se bodo o dvigu osnovne plače z upravo pogovarjali v nadaljevanju pogajanj 11. maja, če bo njihova zadnja zahteva glede osebnih dohodkov ostala neizpolnjena, pa se bodo zatekli, kot so do zdaj večkrat napovedali, k stavki, je opozoril. Po načrtu uprave Secopa naj bi tam do konca prihodnjega leta odpustili 650 delavcev, od 963 v marcu zaposlenih pa naj bi v omenjenem črnomaljskem podjetju ostalo še 317 delavcev. Lastniki družbe nameravajo hkrati do marca prihodnje leto Secopove montažne linije preseliti na Slovaško. Po podatkih Sindikata kovinske in elektro industrije SKEI predlagani načrt odpuščanja v Secopu predvideva do konca junija odpustitev 221 delavcev, do konca decembra še 76 in nato v prihodnjem letu do konca marca 155 delavcev, zatem do konca junija 148 in do konca prihodnjega leta še zadnjih 50 delavcev.", "title": "V Secopu stavke še ne bo", "keywords": "secop;pogajanja;vodstvo;stavka;plača;sredstva", "lang": "slovenian"}
{"body": "Vsak Slovenec bi moral državi podariti 150 evrov, če bi hoteli sanirati železniški dolg v višini 260 milijonov evrov, ki so ga železničarji pridelali s krediti in majhnim prometom.", "title": "Železnice v dolgovih", "keywords": "železnice;dolgovi;krediti;minus;promet", "lang": "slovenian"}
{"body": "Eden od sindikatov v Hitu je za decembrske vikende, tudi praznične, napovedal stavko. Uprava pravi, da zahtevajo vrnitev vseh, tudi najbolj nerazumnih privilegijev, ki so jih imeli v času pred krizo. Zaposleni v Hitu napovedujejo, da bodo vsak konec tedna v decembru stavkali, tudi med prazniki. Po napovedih SIDS bodo stavkali igralniški delavci v igralnicah Park in Perla v Novi Gorici ter Korona v Kranjski Gori in v igralnem salonu Drive In v Vrtojbi. Novogoriška enota Sindikata igralniških delavcev SIDS je vodstvu družbe Hit spet napovedala stavko. Trajala naj bi vse konce tedna v decembru, vključno z božičnimi in novoletnimi prazniki. Kot so komentirali v upravi družbe, sindikat zahteva vrnitev vseh, tudi najbolj nerazumnih privilegijev pri plačnem sistemu in razporeditvi delovnega časa, ki so nastali v obdobju daleč pred sedanjo gospodarsko krizo . Zato uprava družbe Hit ocenjuje, da so stavkovne zahteve neupravičene in tudi zlonamerne, saj stavka v tem času pomeni namerno povzročanje velike škode družbi, ki si prizadeva za odpravo posledic gospodarske krize in napak v preteklosti, so še zapisali v sporočilu za javnost. V SIDS zahtevajo podaljšanje veljavnega sporazuma o delovnem času za igralništvo, preklic novega izračuna plač ter izplačilo razlik plač, zaostalih plačil v drugi pokojninski steber ter podaljšanje veljavnosti podjetniške kolektivne pogodbe do sprejema nove, je SIDS zapisal v napovedi stavke. Zadnjo stavko so igralniški delavci v Hitu izvedli letošnjega maja, septembra pa je bila zaradi dogovora z upravo preklicana.", "title": "V Hitu bodo stavkali tudi med prazniki", "keywords": "hit;gorica;sindikat;sids;stavka", "lang": "slovenian"}
{"body": "Gnojevka. Rešitev za smrad iz bioplinarne naj bi prinesla nova uredba. Po novi uredbi o obdelavi biološko razgradljivih odpadkov, ki je v pripravi, naj v bioplinarnah predelana živilska gnojevka ne bi smrdela, je ta teden v odgovoru poslanki Renati Brunskole o gnojevki v Črnomlju pojasnil Franc Bogovič, minister za kmetijstvo in okolje. Po vaseh še smrad \"V smernicah bo podrobno opisano tudi poglavje preprečevanja emisij neprijetnega vonja, ki bo veljalo tudi za bioplinarne,\" je dejal Bogovič. S pravilnim ravnanjem vhodnega materiala, pravilno vodenim procesom razkroja in ustreznimi biofiltri je mogoče vonjave obvladovati, je dodal. Mišljenje, da pa bi uredba lahko pripomogla k temu, da gnojenje z živilsko gnojevko na vaseh ne bi imelo specifičnih vonjav, je zmotno, je še dejal minister. A ravno to je po njegovih besedah ena od prednosti obdelave živilske gnojevke v bioplinarnah, da se razgradijo kisline, ki so vir neprijetnih vonjav, zaradi česar naj predelana gnojevka ne bi smrdela. Še pred poletjem Uredba o obdelavi biološko razgradljivih odpadkov naj bi prišla v javno obravnavo še pred poletjem. Mojca Čemas Stjepanovič, županja Občine Črnomelj, ki je v zadnjih mesecih na ministra naslovila tri dopise z željo, naj jih na temo gnojevke obišče, pa je sporočila, da po njenem neuradnem srečanju z ministrom zdaj na ministrstvu že potekajo aktivnosti za določitev datuma urgentnega sestanka.", "title": "O smradu v novi uredbi", "keywords": "smrad;gnojevka;črnomelj;", "lang": "slovenian"}
{"body": "17. Ljubljanski maraton. Prijavilo se je 25.686 udeležencev iz 41 držav. Letos je prijavljenih 7.173 več tekačev kot lani, ko se je v dveh dneh ljubljanskega maratona udeležilo 18.513 tekačev. Tokrat je med njimi 1.535 moških in 274 žensk, ki so se prijavili na nedeljskih 42 kilometrov (km). Program se bo sicer začel v soboto s teki otrok, osnovnošolcev in dijakov. Cilj tekov ne bo več na Trgu republike, ampak na prenovljenem Kongresnem trgu. Tako je želel župan Mestne občine Ljubljana (MOL) Zoran Janković, ker gre za novo ljubljansko glavno prizorišče velikih dogodkov, pravi direktor maratona Gojko Zalokar: “Ambient je lepši kot na Trgu republike, je pa Kongresni trg majhen za tako množico ljudi in neugoden za postavitev. Vendar bomo vse to rešili.” Start bo tako kot lani na Slovenski cesti. Spremenjena je tudi lokacija prevzema startnih številk, ki bo na Gospodarskem razstavišču. Vreme ga ne skrbi Zalokarja slaba vremenska napoved za konec tedna ne skrbi, vendar pa zaradi nje ne pričakuje rekordov. Moški rekord na maratonu je 2:08:25. Če ga bo kdo izboljšal in zmagal, bo prejel do 20 tisoč evrov. Nagrada je namreč odvisna od časa, saj si organizatorji prizadevajo, da bi tekači tekli hitro, ne le prišli po nagrade. Nedeljski program: 8.30: start teka na 10 km, 10.20: start paraplegikov na 42 km, 10.30: start maratona in polmaratona (udeleženci bodo razvrščeni v šest startnih con). Parkiranje. V soboto in nedeljo lahko parkirate na parkiriščih P + R na Dolgem mostu in v Stožicah, saj bo prevoz z avtobusom do središča mesta brezplačen, če boste imeli startno številko maratona. Parkirati pa ne boste mogli v garažni hiši Kongresni trg in na Trgu republike. Prva bo popolnoma zaprta (tudi za najemnik17. Ljubljanski maraton. Prijavilo se je 25.686 udeležencev iz 41 držav. Letos je prijavljenih 7.173 več tekačev kot lani, ko se je v dveh dneh ljubljanskega maratona udeležilo 18.513 tekačev. Tokrat je med njimi 1.535 moških in 274 žensk, ki so se prijavili na nedeljskih 42 kilometrov (km). Program se bo sicer začel v soboto s teki otrok, osnovnošolcev in dijakov. Cilj tekov ne bo več na Trgu republike, ampak na prenovljenem Kongresnem trgu. Tako je želel župan Mestne občine Ljubljana (MOL) Zoran Janković, ker gre za novo ljubljansko glavno prizorišče velikih dogodkov, pravi direktor maratona Gojko Zalokar: “Ambient je lepši kot na Trgu republike, je pa Kongresni trg majhen za tako množico ljudi in neugoden za postavitev. Vendar bomo vse to rešili.” Start bo tako kot lani na Slovenski cesti. Spremenjena je tudi lokacija prevzema startnih številk, ki bo na Gospodarskem razstavišču. Vreme ga ne skrbi Zalokarja slaba vremenska napoved za konec tedna ne skrbi, vendar pa zaradi nje ne pričakuje rekordov. Moški rekord na maratonu je 2:08:25. Če ga bo kdo izboljšal in zmagal, bo prejel do 20 tisoč evrov. Nagrada je namreč odvisna od časa, saj si organizatorji prizadevajo, da bi tekači tekli hitro, ne le prišli po nagrade. Nedeljski program: 8.30: start teka na 10 km, 10.20: start paraplegikov na 42 km, 10.30: start maratona in polmaratona (udeleženci bodo razvrščeni v šest startnih con). Parkiranje. V soboto in nedeljo lahko parkirate na parkiriščih P + R na Dolgem mostu in v Stožicah, saj bo prevoz z avtobusom do središča mesta brezplačen, če boste imeli startno številko maratona. Parkirati pa ne boste mogli v garažni hiši Kongresni trg in na Trgu republike. Prva bo popolnoma zaprta (tudi za najemnike) v soboto od 11.30 do 18. ure in nedeljo od 8. do 16. ure, drugi pa vso soboto in nedeljo. Zapore cest. Med nedeljskim maratonom bo začasno zaprtih 26 ulic in cest. Seznam vseh zapor je objavljen na spletnih straneh maratona in MOL. Več dni bodo zaprti Kongresni trg, Šubičeva ulica (od Prešernove do Slovenske ceste) in Slovenska cesta (od Aškerčeve do Gosposvetske in od Gosposvetske do Tivolske ceste). Obvozi avtobusov. Večina linij Ljubljanskega potniškega prometa (LPP) bo imela obvoze, prav tako tudi dodatna postajališča. Celoten seznam je objavljen na spletnih straneh maratona in MOL. Varstvo otrok. Letos ga zaradi premajhnega zanimanja ne bo. Na trasah maratona in polmaratona bo na vsakih pet kilometrov okrepčevalnica, kjer bodo na voljo voda za osvežitev, pitna voda v plastenkah in kozarcih, energijska pijača, sladkor v kockah, čokolada in sadje (mandarine in banane). e) v soboto od 11.30 do 18. ure in nedeljo od 8. do 16. ure, drugi pa vso soboto in nedeljo. Zapore cest. Med nedeljskim maratonom bo začasno zaprtih 26 ulic in cest. Seznam vseh zapor je objavljen na spletnih straneh maratona in MOL. Več dni bodo zaprti Kongresni trg, Šubičeva ulica (od Prešenove do Slovenske ceste) in Slovenska cesta (od Aškerčeve do Gosposvetske in od Gosposvetske do Tivolske ceste). Obvozi avtobusov. Večina linij Ljubljanskega potniškega prometa (LPP) bo imela obvoze, prav tako tudi dodatna postajališča. Celoten seznam je objavljen na spletnih straneh maratona in MOL. Varstvo otrok. Letos ga zaradi premajhnega zanimanja ne bo. Na trasah maratona in polmaratona bo na vsakih pet kilometrov okrepčevalnica, kjer bodo na voljo voda za osvežitev, pitna voda v plastenkah in kozarcih, energijska pijača, sladkor v kockah, čokolada in sadje (mandarine in banane).", "title": "Rekordno število tekačev", "keywords": "ljubljanski maraton", "lang": "slovenian"}
{"body": "ZPIZ-u letno 50 milijonov evrov Vlada je na seji sprejela predlog zakona o preoblikovanju Kada, ki se bo preoblikoval z izčlenitvijo posameznega premoženja na novo družbo, življenjsko zavarovalnico. Nanjo bo prenesel upravljanje štirih pokojninskih skladov, obdržal pa bo upravljanje skada obveznega dodatnega pokojninskega zavarovanja, saj urejanje te problematike sodi v okvir pokojninske reforme. Novoustanovljena zavarovalnica bo oblikovana kot delniška družba, katere edini ustanovitelj in delničar je Kapitalska družba Kad. Delovala bo v skladu z zakonom o zavarovalništvu. Z zakonom bo Kadu določena dolgoročna obveznost, da Zavodu za pokojninsko in invalidsko zavarovanje Slovenije redno letno nakazuje 50 milijonov evrov. Znesek, ki ga bo Kad ZPIZ-u prvič nakazal konec septembra 2011, se bo vsako leto revaloriziral glede na stopnjo inflacije. Znesek je določen približno na ravni zajamčenega donosa Kadovih naložb. Prvi korak v smeri ukinitve DSU-ja Predlog zakona določa tudi prenos pravic in poblastil DSU-ja na Sod. Tisto premoženje DSU-ja, ki izhaja s področja lastninskega preoblikovanja družbene lastnine, privatizacije in denacionalizacije, bo prenešeno na Sod. To je prvi korak v smeri ukinitve DSU-ja, ki se bo po preoblikovanju omejil na dejavnosti v zvezi z nepremičninami. Te pa se bodo v naslednjem koraku pripojile skladu za upravljanje nepremičnin države, ki ga ustanavljajo. Dejavnost Soda se sicer izteče leta 2016, ko v izplačilo zapade zadnja aniuteta iz izdanih obveznic. Do tega roka morajo biti končani tudi vsi še odprti postopki iz lastninskega preoblikovanja podjetij, ki jih zdaj vodi DSU in bodo prešli na Sod. Prihodki od strateških naložb za uresničevanje nalog Kad in Sod po novem ne bosta smela več razpolagati z nobeno kapitalsko naložbo, ki velja za strateško oziroma katere skupna knjigovodska vrednost presega 40 milijonov evrov. Te naložbe bo upravljala posebej za to ustanovljena agencija. Naložbe bodo še vedno v lasti Kada in Soda, prihodki od njih pa bodo namenjeni uresničevanju nalog obeh družb. Državna sekretarka na ministrstvu za finance Helena Kamnar je pojasnila še, da zakon seznama takih naložb ne vsebuje, so pa te opredeljene kot tiste, kjer imata družbi pristojnost imenovanja nadzornikov in sodelovanja pri imenovanju uprav. Običajno so to deleži nad 25 odstotkov, je pa predviden tudi nominalni prag. Da bi preprečili pomembnejši vpliv na izdajatelja, se poleg tega Kadu in Sodu povečuje omejitev, da imata lahko v vsaki novi naložbi največ pet odstotkov glasovalnih pravic, tako da se bosta sčasoma spremenila v portfeljska vlaganja. Kamnarjeva je dejala še, da je ravno s prenosom lastniškega upravljanja pri obeh družbah na omenjeno agencijo izpolnjen pogoj za povabilo v članstvo v Organizaciji za ekonomsko sodelovanje in razvoj OECD, ko gre za ta zakon.", "title": "Kadovi donosi v pokojninsko blagajno", "keywords": "Gospodarstvo", "lang": "slovenian"}
{"body": "Vse, ki se odločajo za samostojno podjetniški pot ali iščejo novo zaposlitev, zanima, ali obstajajo panoge, ki ne poznajo krize. Ugledna revija Forbes pravi Seveda! Svetovno znana revija Forbes je objavila seznam panog, ki tudi v kriznih časih cvetijo. Podatke so zbrali na podlagi poslovnih rezultatov 100.000 srednje velikih podjetij, rezultati pa so zanimivi tako za tiste, ki hočejo ustanoviti svoje podjetje, kot za tiste, ki iščejo zaposlitev. Dobiček prinašajo računovodske storitve in zdravstvo ter z zdravjem povezane dejavnosti. Zanimivo je, da so na prvem mestu med tistimi panogami, ki prinašajo dobiček pristale računovodske storitve. Med najboljšimi desetimi izstopajo še, zdravstvo in z zdravjem povezane dejavnosti, ter pravne storitve. Vsa najbolj donosna področja imajo skupno to, da je povpraševanje po njihovih storitvah stalno ljudje bodo vedno obolevali, obiski sodišč pa so prav tako stalnica v našem vsakdanu. Več o tej temi lahko preberete na portalu cekin.", "title": "Dejavnosti, ki ne poznajo krize", "keywords": "forbes;podjetja;podjetniki;kriza", "lang": "slovenian"}
{"body": "Sindikati ogorčeni Detroit lahko nadaljuje stečajni postopek, je odločil zvezni sodnik. Gre za največji bankrot kakega mesta v ameriški zgodovini. Razsodba sodišča odpira vrata mestu za izbris na milijarde dolarjev, ki so jih dolžni mestnim uslužbencem, upokojencem, vlagateljem in drugim upnikom. Po mnenju sindikatov Detroit ne bi smel biti primeren za sodno zaščito na podlagi bankrota, pravijo, da se ne glede na finančne težave mesta predstavniki oblasti niso pogajali z upniki v dobri veri in prizadevanju, da bi dosegli dogovor. Sodnik Steven Rhodes je v svoji razsodbi sklenil, da bi bila taka pogajanja nepraktična zaradi velikega števila več kot 100.000 upnikov, zato je nazadnje razsodil, da je mesto svojo prošnjo vložilo primerno. Eden izmed večjih sindikatov, American Federation of State, County & Municipal Employees, je že napovedal pritožbo. Detroit, nekdanji simbol industrijske moči ZDA, je stečaj razglasil 18. julija. Nekdanje središče ameriške avtomobilske industrije je po desetletjih upadanja moči, selitve proizvodnje čez lužo in zatonom domače avtomobilske proizvodnje danes le še senca samega sebe. Velik del prebivalstva se je izselil, mesto pa se spopada z eno najvišjih stopenj kriminala v državi, visokimi davki in slabimi socialnimi razmerami. V čakanju na načrt Stečajni upravnik mesta Kevyn Orr je predlagal odpis več kot devet milijard dolarjev od 11,5 milijarde dolarjev dolga. A Orrov načrt bi lahko pomenil hude reze v pokojnine in zdravstvena zavarovanja. Nasprotniki trdijo, da pokojnine ščiti ustava ameriške zvezne države Michigan, a je sodnik Rhodes razsodil, da so pod zveznim stečajnim zakonom dovoljeni tudi posegi v pokojnine. Pa čeprav še ni nujno, da bo to tudi zares dovolil. Še noben stečaj kakega ameriškega mesta ni potegnil za seboj neprostovoljnih rezov pokojnin. Orr mora zdaj pripraviti predlog, kako namerava mesto krčiti svoj dolg, sodnik pa mora načrt odobriti. Časovne omejitve obstajajo, glavno vprašanje pa je, koliko bodo pritožbeni postopki vso stvar zavlekli. Se pa že zdaj več 10.000 delavcev in upokojencev pripravlja na najhujše in se sprašuje, kako bodo sploh še lahko plačevali račune.", "title": "Zelena luč za bankrot Detroita, a kaj bo s pokojninami?", "keywords": "Svet;Gospodarstvo", "lang": "slovenian"}
{"body": "Kazalci, ki so vodili v krizo v ZDA, so se ponovili v EU, kjer pa so težave veliko večje, je danes povedal premier Borut Pahor. Pravi, da je Evropa v podobnem položaju, kot so bile ZDA leta 2008. \"Moja odgovornost je, da opozorim javnost, da nekateri kazalci v mednarodni skupnosti skupno kažejo na to, da svet po recesiji, ki smo je bili deležni v letih 2008 in 2009, ni odpravil ključnih razlogov za krizo,\" opozarja premier Borut Pahor. \"Prišlo je do kozmetičnih popravil nekaj napak, vse pa je ostalo pri istih mehanizmih. Ostalo je pri mentaliteti, da je odprava regulacije v finančni industriji nekaj dobrega,\" še pravi Pahor. Pahor se strinja z Nemcem Joschko Fischerjem, da je fiskalna kriza v Evropi postala politična. Ob tem je opozoril, zakaj je padla odločitev o skupni Evropi na prvem mestu, da se prepreči naslednja svetovna vojna. Dodaja, da je bila zadnja kriza večja, kot je bila velika depresija leta 1929. Predsednik ZDA Barack Obama po Pahorjevem mnenju ni sprejel dovolj stroge regulacije, vsi izvedeni finančni mehanizmi in instrumenti pa so po besedah Pahorja prinesli samo izredno bogastvo za manjšino in strašno revščino za veliko večino ljudi. Nove krize ne smemo spregledati \"Iščem poti, da bi prišli do predčasnih volitev brez politične krize. Politična kriza ne bi koristila nikomur. Tragična izkušnja iz leta 2008 nas uči, da v volilnem času pozabimo, kaj se dogaja okoli nas. In če se to zgodi, se bodo z nami začeli ukvarjati drugi,\" pravi Pahor in doda: \"Ne sme se zgoditi, da imamo več mesecev vlado, ki ne bo sposobna opravljati poslov, potem pa še volilno kampanjo.\" Volitve bi sicer rad izpeljal še pred jesenjo prihodnje leto. Pahor je sicer potrdil, da se je sestal s predsednikom največje opozicijske stranke SDS Janezom Janšo, vsebine pogovora pa ni želel razkriti. Napovedal je, da bo, če se bo v nedeljo na srečanju finančnih ministrov EU izkazalo, da je nadaljevanje pomoči Grčiji realen projekt, sklical sestanek predsednikov vseh parlamentarnih strank.", "title": "Pahor: EU se obeta nova kriza po vzoru ZDA", "keywords": "kriza;pahor;evro;", "lang": "slovenian"}
{"body": "Plače v večini evropskih držav so šle v letu 2007 navzgor. Izjema je, na žalost, Slovenija, kjer so se plače zmanjšale. Realne plače v EU so se lani glede na leto 2006 povprečno povečale za 2,3 odstotka, pri čemer so med posameznimi članicami ogromne razlike, kaže poročilo Evropske fundacije za izboljšanje življenjskih in delovnih razmer Eurofound. Realne plače so najbolj rasle v novih članicah, izjema je Slovenija, kjer so se realne plače lani najbolj zmanjšale. Slovenija je lani zabeležila 3,5-odstotno zmanjšanje realnih plač glede na leto 2006, kar je največ v vsej uniji. Plače so se v Sloveniji glede na leto poprej sicer zmanjšale že leta 2006, in sicer za 0,6 odstotka. Slovenija je izjema - plače so se znižale. Rast realnih plač v Sloveniji je bila tako lani tako pod povprečjem celotne unije 2,3 odstotka kot tudi pod povprečjem območja evra, kjer so se realne plače v povprečju zmanjšale za 0,4 odstotka. V podatkih za območje evra za lani še nista zajeti Malta in Ciper, ki sta članici območja evra postali letos. Krepko nad povprečjem je bila lani rast realnih plač v baltskih državah ter v najnovejših članicah Bolgariji in Romuniji. Najbolj so se realne plače lani glede na leto 2006 povečale v Latviji za 18,3 odstotka, Litvi za 13 odstotkov in Romuniji za 12,2 odstotka. V povprečju so se plače v 12 članicah, ki so v unijo vstopile od leta 2004, povečale za pet odstotkov. Zmanjšanje realnih plač so leta 2007 poleg Slovenije zabeležili še v enajstih članicah unije. Realne plače so se tako najbolj zmanjšale še na Cipru za 1,6 odstotka, v Španiji za 1,4 odstotka, v Avstriji in na Češkem v vsaki za 1,3 odstotka ter na Madžarskem in v Belgiji v vsaki za 1,2 odstotka, še kaže danes objavljeno poročilo Eurofounda.", "title": "Drugje višje, pri nas nižje plače", "keywords": "plače;plača;evropska;unija;eu;eurofond;slovenija", "lang": "slovenian"}
{"body": "Ljubljana - Delničarji Dela Prodaje, ki je največji lastnik DZS in pomemben lastnik Term Čatež, bodo letos predvidoma dobili le 165.000 evrov dividend. Uprava in nadzorni svet družbe sta namreč delničarjem predlagala, da letos izplačajo le 0,3 evra bruto dividende za delnico, kar je več kot polovico manj kot lani in najmanj v zadnjih desetih letih. Uprava pod vodstvom Branka Berganta bo na skupščini iskala tudi soglasje delničarjev za nakup do deset odstotkov lastnih delnic po ceni, ki ne bo nižja od 24 in višja od 30 evrov. Pooblastilo za nakup lastnih delnic bi veljalo prihodnjih 36 mesecev, Delo Prodaja pa ima že sedaj v lasti 7,2 odstotka lastnih delnic. Te je uprava družbe v preteklosti kupovala, ker jih je želela ponuditi zaposlenim v odkup, ker do tega v letu dni po nakupu ni prišlo, pa jih namerava sedaj umakniti. Z umikom lastnih delnic se bo lastniški delež družbe Maos, prek katere Dušan Šešok in Jože Godec lastniško obvladujeta Iskro, zvišal na nekaj več kot 26 odstotkov. DZS bo obvladoval nekaj manj kot 19 odstotkov, Privredna banka Zagreb pa 15 odstotkov Dela Prodaje. V zadnjih dneh pa se je nekoliko spremenila tudi lastniška struktura DZS, ki ga vodi Bojan Petan. Družbe Furi Žiga Jelenca, Zlata Moneta II Probankinih menedžerjev in družba 4F (v lasti skrivnostne družbe Warren Holdings iz ameriške davčne oaze Delaware) so namreč zamenljive obveznice DZS zamenjale za delnice družbe in na tak način dobile okoli odstotek vseh delnic DZS.", "title": "Delo Prodaja v nakup in umik lastnih delnic", "keywords": "gospodarstvo;ekonomija", "lang": "slovenian"}
{"body": "Uprava namreč išče sogovornika pri krovnem sindikatu, saj je pripravljena na sporazumno rešitev spora. Če dogovora ne bodo mogli doseči, bo uprava na pristojno sodišče vložila ugotovitveno tožbo. Ta naj bi pokazala, ali so zaposleni res upravičeni do izplačila celotne nagrade. Zaposleni v družbi so doslej stavkali 59 ur, v januarju je stavka odnesla 11 odstotkov vseh delovnih ur. Uprava Elektra Primorska je pripravljena na sporazumno rešitev spora in poziva sindikat, da k iskanju rešitve pristopi s konstruktivnimi predlogi, ki bodo sprejemljivi za obe strani. Sestali so se tudi s predstavniki krovnega sindikata dejavnosti energetike, s katerim želijo doseči dogovor in zaključiti stavko, ki traja že od 27. decembra lani. Če dogovora s sindikatom ne bodo mogli doseči, bo uprava na pristojno sodišče vložila ugotovitveno tožbo, s tem pa bo izčrpala tudi vse pravne možnosti, ki jih ima na voljo za končanje stavke, je na današnji novinarski konferenci povedal zastopnik družbe Darijo Vrabec. Ugotovitvena tožba naj bi pokazala, ali so zaposleni zares upravičeni do izplačila celotne nagrade po spornem 129. členu podjetniške kolektivne pogodbe ali ne, je pojasnil. Kako bo odločilo sodišče? Zaposlenim nadomestila za čas stavke ne bodo plačali, je zagotovil Vrabec, niti 40 ur oziroma pet delovnih dni, kot jih dovoljuje slovenska zakonodaja. Lahko pa jih bo k temu prisililo delovno sodišče, če bo odločilo, da je stavka zakonita, saj je uprava 16. januarja na novogoriškem delovnem sodišču vložila predlog za ugotavljanje zakonitosti stavke. Vendar se v upravi družbe bojijo, da je odločitev o zakonitosti še daleč, saj te zadeve sodišče ne obravnava prednostno. Zaradi stavke utrpeli tudi škodo Kljub stavki družba zagotavlja nemoteno oskrbo z električno energijo za vse odjemalce, v primeru poškodb, ki jih v teh dneh ni malo zaradi močne burje, pa zaposleni v najkrajšem možnem času popravijo napake. Po ocenah vodstva naj bi doslej zaradi stavke nastalo za okrog 150.000 evrov škode. Stavkovni odbor pripravlja zaostritve Medtem pa stavkovni odbor pripravlja zaostrovanje stavke že v prihodnjem tednu. Danes stavka poteka ves delovni čas v Tolminu, v sredo so stavkali zaposleni v Novi Gorici, v četrtek pa v Sežani. Kako bo stavka potekala prihodnji teden, pa vodja stavkovnega odbora Valter Vodopivec noče povedati, saj želi na ta način otežiti delo predpostavljenim pri organizaciji dela. Vodopivec obljublja, da stavkajoči delavci ne bodo ostali brez plač. Del plače, ki ga uprava ne bo plačala, bodo zaposlenim izplačali iz svojih rezervnih skladov, zaposleni pa naj bi jim denar vrnili tedaj, ko bo morala uprava plačati tudi nadomestila v času stavke . Prav tako naj bi na zborih delavcev preverili, ali zaposleni še vedno podpirajo stavko.", "title": "Uprava Elektra Primorska išče rešitev", "keywords": "elektro;primorska;spor;sindikat;stavka", "lang": "slovenian"}
{"body": "Okrožno sodišče v Celju bo predvidoma v treh dneh odločalo o predlogu za stečaj Vemonta. Uprava je namreč že poravnala sodne stroške za začetek postopka. Za stečaj se sicer zavzemajo tudi delavci podjetja. Nekdanji vodilni v Vegradu Po tem, ko je Vemont plačal stroške za začetek stečajnega postopka, bo sodišče o tem odločalo predvidoma v treh dneh, je povedal sindikalist Srečko Čater. Predlog za stečaj je sicer vložila direktorica Vemonta Olga Vukovac v ponedeljek, vendar je hkrati vložila vlogo za brezplačno pravno pomoč, kar bi postopek dodatno zavleklo. Temu so nasprotovali zaposleni v podjetju, ki so menili, da ima družba denar za stečaj. Zaposleni si namreč želijo, da bi stečajni postopek stekel čim prej. Dopoldne so se tudi zbrali pred sedežem podjetja, kjer so ostali, dokler jih predstavnik sindikata ni obvestil o tem, da so bili stroški za začetek stečaja poravnani. Kot je povedal Čater, je znesek zagotovil eden od dolžnikov Vemonta. V Vemontu je sicer zaposlenih 128 delavcev. Delavci Vemonta, ki stavkajo od 28. aprila, so letos prejeli le 450 evrov akontacije plače za januar, podjetje pa jim dolguje tudi del predlanskega in ves lanski regres, materialne stroške, povezane z delom, prav tako naj ne bi bili poravnani vsi prispevki in davki. Zadnjo pravo plačo so po Čatrovih besedah Vemontovi delavci prejeli januarja lani, zatem pa so plačila dobivali po delih. Ker so mnogi od delavcev edini, ki v svojih družinah zaslužijo sredstva za preživetje, se v sindikatu zavzemajo za to, da bi država omogočila predčasno plačilo akontacij zneskov, ki bi jih delavci v nadaljnjem postopku dobili iz jamstvenega in preživninskega sklada. To bi namreč mnogim pomagalo iz hude stiske, pravi Čater. Po zdajšnjih najbolj optimističnih predvidevanjih bodo delavci prva nadomestila za brezposelnost od zavoda za zaposlovanje dobili 15. julija, izplačila iz jamstvenega sklada pa še pozneje. Vemont, ki je bil v preteklosti hčerinsko podjetje Vegrada, je danes v lasti nekdaj vodilnih delavcev Vegrada. Slednji pa je v stečaju od oktobra lani.", "title": "Sodišče naj bi v kratkem odločalo o stečaju Vemonta", "keywords": "vemont;vegrad;zaposleni;stečaj;podjetje", "lang": "slovenian"}
{"body": "Ljubljana - Uprava in nadzorni svet Mercatorja očitno prihodnje lastniške konsolidacije družbe ne želita prepustiti naključjem. Uprava pod vodstvom Žige Debeljaka je namreč včeraj začela postopke predpriprave na izdajo do 20 odstotkov osnovnega kapitala družbe z izdajo novih delnic, pri katerem lahko izključijo prednostno pravico obstoječih delničarjev. Kot uradni razlog za izdajo odobrenega kapitala uprava navaja pravočasno zagotovitev dodatnih finančnih virov v primeru morebitne izvedbe strateških povezav na področju trgovske, nepremičninske ali druge dejavnosti. Zaradi spremenjenih gospodarskih okoliščin na trgih jugovzhodne Evrope namreč ugotavlja, da se pojavljajo nove priložnosti za strateške povezave. Zaradi omejenih finančnih virov bi lahko Mercator kot vir uporabil tudi novo izdane delnice iz odobrenega kapitala, podobno kot je pred leti izpeljal povezavo s srbsko družbo M&B Rodić, ki je trenutno 4,6-odstotni lastnik Mercatorja. Ko sta novembra lani Skupina Pivovarna Laško in Infond Holding začela iskati kupca za do 48-odstotni delež Mercatorja, so interes izkazali zlasti tuji finančni skladi. Med njimi je bilo kar nekaj takih, ki so bili pripravljeni prevzeti večinski delež, hkrati pa Mercatorju zagotoviti sredstva za povezave s tujimi trgovskimi verigami na Balkanu, zlasti so bile aktualne morebitne povezave s srbsko Delta Holdingom. Niti uprava niti gospodarski minister Matej Lahovnik nista zavračala možnosti, da bi v Mercator pregledno in pod določenimi pogoji vstopil tuji finančni sklad, ki bi družbi omogočil hitrejšo rast. V vmesnem času so se okoliščine precej spremenile. Po razlastitvi Infonda Holdinga so namreč domače in tuje banke že skoraj 37-odstotne lastnice Mercatorja. Ker banke načeloma niso zainteresirane za dolgoročno lastništvo podjetij, je pričakovati, da bodo sčasoma poskušale prodati svoje deleže. Če bi se dogovorile za skupno prodajo, prek katere je mogoče iztržiti najvišjo kupnino, bi kupec moral objaviti ponudbo za prevzem in skoraj zagotovo bi prišel tudi do večinskega lastništva, saj mali delničarji, ki jih pesti finančna kriza, ne bodo izpustili priložnosti za prodajo svojih deležev. Banke za zdaj ne hitijo s postopki umika iz Mercatorja, čeprav lahko pričakujemo, da bo konsolidacija lastništva postala aktualna že v drugi polovici prihodnjega leta. Izjema med bankami je Unicredit banka, ki je do pomembnega osemodstotnega deleža prišla že spomladi z zasegom delnic Istrabenzu. Zadnje mesece namreč Unicredit banka pri preostalih lastnikih ves čas preverja možnost skupne prodaje, saj bi samo z oblikovanjem večjega paketa delnic lahko k nakupu pritegnila tudi tuje partnerje iz trgovske branže. Po nam dostopnih informacijah tako ideje, da bi postal pomemben lastnik Mercatorja, še vedno ni opustil hrvaški Agrokor Ivice Todorića, ponovno so se okrepile tudi ocene, da želi Unicredit v Mercator privabiti eno od italijanskih trgovskih verig. Zato ni nepričakovano, da se je uprava Mercatorja ravno zdaj odločila, da bo začela priprave na izdajo novih delnic. V primeru špekulativnih nakupov delnic bi se lahko ta instrument izkazal kot ključni obrambni mehanizem pred nezaželenimi lastniškimi spremembami. Vsaj za zdaj Pivovarna Laško kot pomemben dobavitelj Mercatorja stremi k temu, da ostane dolgoročni četrtinski lastnik, M&B Rodić pa že velja za Mercatorjevega strateškega lastnika. Ob takih razmerjih sil in možnosti izdaje novih delnic z izključitvijo prednostne pravice pa imajo potencialni kupci, ki bi v lastništvo želeli vstopiti sovražno, malo možnosti priti do večinskega paketa delnic. vesna.vukovic@dnevnik.si", "title": "Mercator se bo z odobrenim kapitalom branil pred nezaželenimi lastniki", "keywords": "gospodarstvo;ekonomija", "lang": "slovenian"}
{"body": "Mitja Gaspari o bankah, gospodarstvu in fiskalnem pravilu Dvig DDV-ja smiseln, če se hkrati sprejme pokojninska reforma, pravi Mitja Gaspari. Koristna se mu zdijo fiskalna pravila, a pod določenimi pogoji. Za sobotno prilogo Večera je nekdanji finančni minister v vladah Janeza Drnovška ter nekdanji evropski in razvojni minister v vladi Boruta Pahorja spregovoril o stanju bank v Evropi. Zase moram reči, da sem eden tistih, ki mislijo, da so te razmere bistveno manj slabe, kot se jih zdaj prikazuje, je v pogovoru za sobotno prilogo Večera o kapitalski ustreznosti bank v Evropi dejal ekonomist Mitja Gaspari in dodal, da se jo primerja na dokaj nekorekten način. Gaspari je dejal, da so banke z modelsko oceno potrebnega kapitala na boljšem kot banke, v katerih se kapital izračunava po standardnem modelu, ki ga uporabljajo v večini slovenskih bank. Za slednje so bili namreč kriteriji o višini zahtevanega kapitala višji, ker naj ne bi znale dovolj dobro oceniti vseh svojih tveganj. Če je zdaj predpisana devetodstotna kapitalska ustreznost za vse, se od bank, ki uporabljajo modelsko oceno, pričakuje manj kot od drugih, je dejal Gaspari in dodal, da je pomembno tudi, kako se v bankah oblikujejo rezervacije. Najmanj, kar bi morali pričakovati od evropske bančne agencije, ki opravlja stresne teste bank, je, da bi v območju evra poenotila tudi načine, kako se določajo dobra, manj dobra, slaba in nična posojila, je poudaril Gaspari, ki meni, da so zdaj razlike pri načinu ugotavljanja velike. Glede Nove Ljubljanske banke je Gaspari dejal, da so velike banke v vsaki državi tako ali drugače povezane s politiko. Ob tem je opozoril, da je pri bankah pomembno to, da so njihovi rezultati poslovanja kakovostni, za kar so odgovorni tisti, ki v banki odločijo, kaj bodo iz denarja naredili . Bistveno je izboljšanje kreditne aktivnosti Gaspari meni, da je za spodbudo gospodarstva bistveno, da se spremeni insolvenčna zakonodaja. Za gospodarstvo je bistveno, da se izboljša kreditna aktivnost. Brez tega lahko sprejemamo neskončne ukrepe za ukinjanje administrativnih ovir, pa se ne bo zgodilo nič, ker je osnovni problem drugje. Dvig DDV-ja smiseln ob hkratni pokojninski reformi Z dvigom DDV-ja se Gaspari strinja, če bi z zbranimi dodatnimi davščinami zniževali primanjkljaj. Ob tem opozarja Kdor želi zvišati DDV, naj hkrati sprejme pokojninsko reformo. Ta kombinacija bi imela smisel. Dvig DDV-ja za tri odstotne točke ne pomeni več kot okoli 400 milijonov evrov. Sam sicer nisem preračunaval, v časopisih pa berem, da so proračunske težave težke okoli 700 milijonov evrov. Vlada o pokojninski reformi govori sramežljivo, kaj bi torej s takim dvigom DDV-ja pokrila? Pokojninska reforma je po mnenju Gasparija pomembna, ker moramo prihodnje leto doseči 0,7-odstotni javnofinančni presežek po metodologiji ESA. Če bi imeli pokojninsko reformo, bi bil ta kriterij 0,3 odstotka. Pokojninska reforma je torej bistvena, ker bi z njo znižali pritisk na varčevanje. S to reformo tako ne moremo čakati, meni Gaspari. Fiskalno pravilo koristno, a pomembno je, kako je prelito v zakon Ekonomist je prepričan, da prisotnost države v zasebnem sektorju ni potrebna. V strategiji mora zato povedati, kje in pod kakšnimi pogoji se bo v prihodnjih petih letih iz njega umaknila, je dejal Gaspari. Fiskalna pravila so po njegovem mnenju koristna, a opozarja, da bi morala biti najprej na ustrezen način zapisana v dobro pripravljenem zakonu. Nisem torej za to, da bi najprej improvizirali v ustavi, potem pa začeli razmišljati, kako bi lahko zapisano prelili v zakon, je dejal Gaspari in dodal, da je lahko ta velika razprava o fiskalnem pravilu sporna samo, če bi bilo tisto, kar bi zapisali, zapisano tako neumno, da bi si vzeli tiste stopinje prostosti, ki jih vsako gospodarstvo potrebuje. To sicer ne pomeni, da mora imeti Slovenija stalni primanjkljaj, meni Gaspari, a najprej se moramo iz zdajšnje faze približati srednjeročnemu cilju, ki je v povprečju izravnan javnofinančni položaj po metodi evropske statistike.", "title": "Gaspari o bankah Razmere so bistveno manj slabe, kot se jih zdaj prikazuje", "keywords": "Gospodarstvo", "lang": "slovenian"}
{"body": "Rekord zlata v absolutnem znesku Spodbudni signali iz tujine so pomagali, da je indeks SBI20 drugič zapored pridobil odstotek in je zdaj tik pod štirimesečnim vrhom. Gorenje posli so se sklepali do 13 evrov je bilo s 4,5-odstotnim pribitkom vodilno po rasti. Njegov enotni tečaj se je povzpel že šestič zapored in v tem nizu pridobil 13 odstotkov. To je lepa novica za tiste, ki so spomladi Gorenje kupovali pod devetimi evri, in bolj slaba tolažba za vlagatelje, ki so bili pred točno dvema letoma za te delnice pripravljeni odšteti tudi 50 evrov. V prvi kotaciji se je občutno podražila še Nova KBM, ki je presegla 13 evrov. Tečaj najprometnejših delnic Krke 1,1 milijona evrov prometa in Petrola 0,6 milijona je le malenkost višji. Tečaji najprometnejših delnic KRKA0,39 % 72,52 PETROL0,07 % 325,13 NKBM3,86 % 12,92 AERODROM-0,15 % 33,35 TELEKOM2,03 % 155,04 ZAV. TRIGLAV0,99 % 27,67 LUKA0,94 % 25,81 Dow 2. zapored za več kot 100 točk navzgor Kdor je prejšnji teden mislil, da se je na vodilnih delniških trgih po izjemnem sedemmesečnem vzponu začel korenit popravek, se je uštel. Prva polovica tega tedna je pokazala, da navdušenih kupcev še vedno ne manjka. V torek je Wall Street spet divjal navzgor. Delniški indeks Dow Jones 9.731 točk, ki je prejšnji teden z izjemo ponedeljka precej izgubljal, se je povzpel za 1,4 odstotka, kar je bila zlasti posledica podražitve surovin in plemenitih kovin. Rekord zlata zgolj v absolutnem znesku Zlato je celo doseglo rekordnih 1.045 dolarjev, saj vedno več vlagateljev verjame, da se ameriškemu dolarju slabo piše. Cena zlata je seveda rekordna le v absolutnem dolarskem znesku. V evrih ne gre za rekord, še manj pa, če upoštevamo inflacijo. Po nekaterih izračunih bi morala unča zlata precej preseči 2.000 dolarjev, da bi realno ujela vrednost iz leta 1980. Vodilne evropske borze so v torek v povprečju porasle za 2,2 odstotka največ v zadnjih dveh mesecih. Kaj bo povedala Alcoa? Na ozračje svetovnih borz je spodbudno vplivala tudi pogumna poteza avstralske centralne banke, ki je za četrt odstotne točke dvignila obresti, kar je očiten znak, da se gospodarske razmere v nekaterih delih razvitega sveta popravljajo. Če tudi podjetja poslujejo bolje, bo znano v naslednjih dneh. Proizvajalec aluminija Alcoa bo danes kot po navadi prvi, ki bo poročal o poslovnih rezultatih zadnjega četrtletja.", "title": "Gorenje in Nova KBM porasla do 13 evrov", "keywords": "borza;denar;indeks SBI20", "lang": "slovenian"}
{"body": "Policijski sindikat Slovenije poslancem predlaga, naj jim podarijo svoje stare računalnike. V državnem zboru medtem zavračajo očitke o zapravljivosti. Po navedbah DZ pri nakupu računalnikov ne gre za zapravljivost uradnikov DZ, kar dokazujejo s tem, da je agencija za javno naročanje (AJN) v enem od sklopov razpisala 344 primerljivih lahkih prenosnih računalnikov. Torej imajo enake potrebe tudi drugi državni organi, so v DZ izpostavili v sporočilu za javnost, ki so ga objavili na svojem spletnem portalu. V njem tudi zanikajo navedbe, da je povprečna vrednost primerljivih računalnikov na razpisu AJN 700 evrov, in navajajo, da se pogodbene cene gibljejo v razponu od 924 do 1043 evrov. Če k tej ceni dodamo še ceno za UMTS modem, ki omogoča večjo mobilnost in za eno leto daljšo garancijo, je cena računalnika DZ povsem primerljiva, tako da nikakor ne drži trditev, da je DZ zapravil 80.000 evrov več, ko bi bilo potrebno, so zapisali na spletni strani DZ. Hkrati dodajajo, da je komisija za izvedbo javnega naročila med tremi prijavljenimi ponudniki izbrala najugodnejšega, tako da je DZ izbrani tip računalnika dobil po ugodni in konkurenčni ceni ter primerni namenu uporabe. Kljub temu, da DZ ni zavezanec po uredbi o izvajanju javnih naročil in se ni dolžan udeleževati postopkov oddaje skupnih javnih naročil, se k skupnim javnim naročilom priključuje, kadar so za to izpolnjeni osnovni pogoji, še pojasnjujejo v DZ. Policisti: Poslanci, dajte nam svoje stare računalnike \"V Policijskem sindikatu Slovenije vam ob nakupu novih, izredno zmogljivih računalnikov za vaše delo predlagamo, da stare, odpisane računalnike podarite slovenski Policiji, ki nima denarja za nujno tekoče vzdrževanje svoje zastarele tehnične opreme in vozil, ne razpolaga z zadostno količino (da ne omenjamo kvalitete) policijskih uniform, pisarniškega materiala, nima denarja niti za plače zaposlenih, ne razpolaga z nujno potrebnim kadrom za delo na terenu, zaradi finančnega stanja pa ne zagotavlja niti pogojev za varno in zdravju neškodljivo opravljanje dela,\" so policijski sindikalisti zapisali v pozivu poslancem. Dodali so še, da bodo z njihovimi odpisanimi računalniki policisti več kot zadovoljni. Spomnimo: državni zbor je nabavil kar 156 zelo zmogljivih prenosnih računalnikov, za katere so odšteli 172 tisoč evrov. Tudi sedanji predsednik državnega zbora Gregor Virant se strinja z ocenami številnih, da bi poslanci lahko shajali tudi z manj zmogljivimi računalniki. Policisti na drugi strani delajo z večinoma zastarelo računalniško opremo.", "title": "DZ: ne gre za zapravljivost uradnikov", "keywords": "državni zbor;prenosnik;policija", "lang": "slovenian"}
{"body": "Aljoša Tušek v oddaji Prava ideja! Otroške sanje se včasih tudi uresničijo. To je dosegel nekdanji dirkač, danes inovativni konstruktor hitrih avtomobilov Aljoša Tušek. Nad njegovim prototipom so bili navdušeni tudi v oddaji Top Gear. V domači garaži je nekdanji športni dirkač izdelal superavtomobil, ki je po mnenju strokovnjakov eden najlažjih in najhitrejših avtomobilov. Sedem let je z ekipo ustvarjal novo podjetje, zdaj pa so tik pred začetkom proizvodnje prestižnih avtomobilov za petične kupce. Deset ljudi bo ustvarjalo jeklene konjičke, vredne več kot 300.000 evrov. Aljoša Tušek je gost oddaje Prava ideja. Govorili bodo tudi o tudi o najnovejših slovenskih inovacijah, ki se predstavljajo na Forumu inovacij. Prava ideja je na sporedu vsak četrtek ob 21.30 na 1. programu TV Slovenija, ponovitev pa v ponedeljek ob 18. uri na 2. programu. Vabljeni k ogledu! Sanje o svojem superavtomobilu so verjetno del otroštva marsikoga. Vi ste to uresničili. Ste načrtovali, da vas bo pot po koncu dirkaške kariere vodila v samo ustvarjanje hitrih avtomobilov? Tega ne moreš povsem načrtovati. To je bila želja. Približali smo se ji, ko smo naredili prvi avtomobil. Dobili smo kupca in nato smo se posla lotili profesionalno. Na začetku pa je šlo le za lastni užitek. smeh Koliko časa je trajalo od konkretne ideje do izvedbe? Dolgo. Na tej poti smo naredili dva prototipa in ju tudi prodali. Začeli smo leta 2005, torej se s tem ukvarjamo že sedem let. So deli narejeni večinoma v Sloveniji? Pri modelu renovatio T500 je več kot 80 odstotkov avtomobila izdelanega v Sloveniji, naš inženiring. Kupimo komponente, ki se ne morejo izdelati, kot na primer motor, menjalnik, elektroniko. Pa še del elektronike naredimo sami. Kaj bi lahko bil vaš zaščitni znak pri oblikovanju avtomobilov? Naša rdeča nit oziroma zaščitni znak bo to, da imajo naši izdelki – avtomobili – najboljše razmerje med močjo motorja in lastno težo. To je tista karakteristika, ki bo avtomobile najbolj zaznamovala. Veliko pozornosti posvetite tudi udobju, saj običajno hitri avtomobili varčujejo prav pri tem? Tehnologija je napredovala in podjetja, ki se ukvarjajo z vzmetenjem, so poslušna in jih zanimajo ekstremni izdelki. Bili smo med prvimi, ki smo razvili podvozje, nastavljivo do takšne mere, da bo uporabno na dirkah in sprejemljivo na cesti. Čeprav to ni avtomobil, ki bi bil udoben kot običajni cestni avtomobil, ampak je dovolj udoben, da se lahko peljemo tudi iz Štajerske do Portoroža in še dlje. V kultni BBC-jevi oddaji Top Gear je renovatio T500 požel ogromno navdušenja. Kako so izvedeli za vas? Za nas so izvedeli na promociji v Le Mansu. Francoski organizatorji so nas povabili kot enega izmed desetih superavtomobilov in Top Gear je začel naš avtomobil zanimati, saj verjetno edinega niso poznali. Tam smo se dogovorili za test, za dve uri smo jim ga posodili. Aljoša Tušek je postal Ime tedna na Valu 202. Prisluhnite pogovoru. Verjetno omemba v takšni oddaji povzroči plaz zanimanja - je bilo tudi pri vas tako? Ja, definitivno zanimanje je, smo pa pri tem zelo previdni. Zavedamo se, za kakšen denar prodajamo avtomobil, zato kupcem ne obljubljamo kar v tri dni. Avtomobil še vedno dopolnjujemo, zato bomo začeli s prvimi modeli na začetku prihodnjega leta. Naši kupci bodo avtomobile dobili prihodnje leto. Imate zagotovljene kupce? Da, imamo nekakšno statistično listo. Čez zimo bomo prototip toliko izpopolnili, da bo res to, kar želimo in kar kupci od nas pričakujejo. Avtomobilska industrija je zadnja leta v krizi. Se kljub temu najde prostor za posebne, unikatne avtomobile? S prebojem ferrarija, lamborghinija, aston martina se je zgodil preobrat. Toliko so napredovali, da so tako rekoč že industrija in izdelujejo tudi po 3.000 avtomobilov letno. To pa za petične kupce ni dovolj ekskluzivno, zato manjše delavnice, kot smo mi, dajemo možnost, da dobijo še kaj bolj ekstremnega. Razmišljate tudi o električnih avtomobilih, glede na to, da se ljudje vse bolj zavedamo pomena varovanja okolja? Definitivno razmišljamo tako o elektroavtomobilu kot o izboljšanih bencinskih motorjih, a še nismo tako daleč, da bi lahko povedal kaj več. Prihodnje leto!", "title": "Sanje so se razvile v snovanje več kot 300.000 evrov vrednih avtomobilov", "keywords": "Aljoša Tušek;Tushek;Top Gear;avtomobil;konstruktor;Prava ideja;Ana Svenšek", "lang": "slovenian"}
{"body": "Ljubljana - Sodeč po pojasnilih ministrstva za gospodarstvo, na ministrstvu pričakujejo, da bo Eles izpolnil pogodbene obveznosti in Holdingu Slovenske elektrarne (HSE) plačal dobrih 15 milijonov evrov, kolikor mu dolguje za zagotavljanje sistemskih storitev v letu 2007. Kot smo razkrili v Dnevniku, se Eles ne strinja z nižjo omrežnino, ki mu jo je lani zaradi precejšnjih viškov v prihodkih iz minulih let določila agencija za energijo in ki je prispevala k manjši podražitvi električne energije. Ker omrežnina ne zadostuje v celoti za pokrivanje sistemskih storitev, s preusmeritvijo presežkov v plačevanje sistemskih storitev pa se Eles ne strinja, holdingu ni v celoti plačal stroškov sistemskih storitev, kar že ogroža likvidnost HSE. Še več nejasnosti je letos, saj Eles s ponudniki sistemskih storitev ni podpisal celoletnih pogodb. Pogodba s HSE se izteče ta teden, z Gen energijo pa sredi maja. Na vprašanje, ali bodo od Elesa zahtevali, da podpiše celoletne pogodbe, so na ministrstvu odgovorili, da je \"agencija za energijo ugotovila, da ima Eles iz omrežnine in drugih virov dovolj sredstev za zagotavljanje sistemskih storitev\". Kljub jasnemu stališču resornega ministrstva na čelu z Andrejem Vizjakom, ki pritrjuje odločitvam agencije, Eles vztraja pri svojem. V odgovorih na naša vprašanje je Eles, ki ga vodi Vitoslav Türk, večkrat napadel agencijo. Tako so zatrdili, da bi prelivanje presežkov v zagotavljanje sistemskih storitev pomenilo kršenje domače in evropske zakonodaje. Očitek, da z ignoriranjem zahtev agencije Slovenijo izpostavljajo tveganjem nedelovanja notranjega elektroenergetskega trga, zavračajo in poudarjajo, da bi se to zgodilo, če bi Eles upošteval zahteve agencije v zvezi s prelivanjem sredstev. Glede pogodb za zagotavljanje sistemskih storitev v letošnjem letu pojasnjujejo, da so pogodbe časovno omejene zato, ker ponudniki niso sprejeli ponujene cene v obsegu, kot ga je odmerila agencija. Eles je pravočasno obvestil agencijo o razkoraku med prihodki za sistemske storitve in stroški, ki bi jih Eles moral poravnati, če bi \"upošteval dokončne ponudbe monopolnih proizvajalcev na slovenskem nekonkurenčnem trgu sistemskih storitev\". Ob tem so dodali: \"V Elesu ocenjujemo, da nestrokovni ukrepi in pasivnost oziroma molk agencije kot kompetentnega organa pri reševanju tega problema, ki ga je povzročila agencija sama in traja že skoraj dve leti, predstavljajo grobo kršitev domače in EU-zakonodaje.\" Naj opozorimo na pojasnilo ministrstva za gospodarstvo, da je metodologijo, na osnovi katere je agencija izdala po mnenju Elesa sporno višino letne omrežnine za leti 2007 in 2008, potrdila tudi vlada. \"Eles torej zagotavlja sistemske storitve v skladu s to metodologijo iz omrežnine in drugih virov, viškov iz minulih let,\" ministrstvo potrjuje stališča agencije.", "title": "Vitoslav T&", "keywords": "gospodarstvo;ekonomija", "lang": "slovenian"}
{"body": "Opolnoči spet nove cene naftnih derivatov Cena za liter 95-oktanskega bencina se bo opolnoči znižala za 0,5 centa, na 1,212 evra, dizel pa se bo podražil za 1,6 centa, na 1,311 evra za liter. Tudi liter 98-oktanskega bencina bo malce cenejši, in sicer za 0,4 centa, tako da bo nova cena 1,248 evra, kurilno olje pa se bo podražilo za 1,3 centa, tako da bo liter stal 0,978 evra. Cena 100-oktanskega bencina OMV Super 100 pa bo odslej 1,248 EUR. Nove cene naftnih derivatov 95-oktanski € 1,212 98-oktanski € 1,248 Super 100 € 1,248 dizel € 1,311 kurilno olje € 0,978 Naftni trgovci cene goriv izračunavajo na vsakih 14 dni po modelu, ki temelji na gibanju borznih kotacij cen naftnih derivatov na svetovnem trgu ter na gibanju tečaja dolarja.", "title": "Bencin malce cenejši, dizel dražji", "keywords": "Gospodarstvo", "lang": "slovenian"}
{"body": "Po besedah kmetov in pridelovalcev so za najnovejši val podražitev krivi trgovci s svojimi visokimi maržami. Kmetje trdijo, da odkupne cene mleka ne pokrijejo vseh stroškov pridelave. Kmetje, združeni v Kmetijsko-gozdarsko zbornico KGZS, in predstavniki rejcev so na novinarski konferenci za najnovejše podražitve mleka in mesa okrivili izključno trgovce. Kot pravijo, so prav marže trgovcev krive za visoke maloprodajne cene izdelkov. Predsednik KGZS Peter Vrisk je pojasnil, da trenutne odkupne cene kmetijskih pridelkov ne pokrijejo vseh naraščajočih stroškov pridelave. Tako po njegovih besedah odkupna cena mleka pokrije le 89 odstotkov stroškov pridelave. Kot najbolj kritično je izpostavil živinorejo, ki temelji na vse dražji kupljeni krmi. Kmetje in rejci trdijo, da so se odkupne cene mesa in mleka spremenile le za malenkost, kupci v trgovinah pa morajo kljub temu po novem odšteti med devet in 20 odstotkov več. Maloprodajne cene mleka in mesa so se v preteklih letih postopno dvigovale, v letu 2007 pa izjemno povečale. Pri mleku je bila ta rast za več kot 20 odstotkov, pri mesu mladega pitanega goveda za približno 14, pri teletini za 9 in pri svinjini za 19 odstotkov. To pomeni, da dviga maloprodajnih cen ne moremo pripisati dvigu odkupnih cen, saj so se te spremenile le za malenkost ali pa so ostale nespremenjene oziroma se zmanjšujejo, kot je to primer pri mesu. Ekonomske razmere so se izboljševale le za predelovalce in trgovce, nikakor pa ne za rejce, je poudarila vodja oddelka za ekonomiko kmetijstva pri Kmetijsko-gozdarski zbornici Slovenije Neva Pajntar. Trgovci po besedah kmetov služijo tudi na račun mesa. Po podatkih zbornice kmet za liter mleka danes dobi 22 odstotkov več kot pred letom dni. Prav tako 22 odstotkov več za liter mleka iztrži mlekarna. Trgovci pa na drugi strani po besedah kmetov danes za liter mleka v trgovinah računajo 50 odstotkov več kot pred letom dni. Nesorazmerno pa so cene rasle tudi pri drugi hrani, opozarjajo kmetje in rejci. Tako kmet danes pri prodaji za kilogram govedine dobi 5,5 odstotka več kot lani. Trgovec pa za kilogram govedine zaračuna 15 odstotkov več kot pred letom dni. Pri teletini je razkorak še večji. Čeprav je meso pri kmetu celo cenejše od govedine - odkupijo ga za 2,6 evra za kilogram - jo trgovci prodajo za kar 14,4 evra na kilogram, kar je 5,5-krat dražje. Vrisk Trgovci izkoriščajo neenotnost Vrisk je prepričan, da bi se morali predstavniki živilske industrije kapitalsko povezati in enotno nastopiti proti trgovcem. Predsednik KGZS Peter Vrisk je prepričan, da trgovci izkoriščajo neenotnost živilske industrije in kmetov in dosegajo visoke marže. Situacija, kjer imajo trije veliki trgovci v slovenskem prostoru v rokah daleč največji delež celotne trgovine, postavlja tako živilsko industrijo kot kmete v težak položaj, meni Vrisk, ki poudarja,da se bodo morali tudi predstavniki živilske industrije kapitalsko povezati. To bi omogočilo zmanjševanje stroškov v podjetjih živilske industrije in bolj enoten pristop do velikih trgovcev, je prepričan Vrisk. Država bi morala z instrumenti fiskalne politike in s protimonopolno zakonodajo ta trg urediti, je poudaril predsednik KGZS, ki vzroke za dvig cen išče tudi pri uporabi poljščin v energetske namene in v podnebnih spremembah, ki tudi vplivajo na zmanjševanje pridelka. Odpirajo se povpraševanja na novih trgih, ki dobivajo večjo kupno moč, sploh trgi Kitajske, Indije in ostalih držav daljnega vzhoda, dodaja Vrisk.", "title": "Kdo je kriv za podražitve?", "keywords": "podražitev;mleko;cena;drago;draženje;trgovina;zaloga;nakup;kmetijsko;gozdarska;zbornica;trgovina;trgovec;kmet", "lang": "slovenian"}
{"body": "Ljubljana - Predsedniku nadzornega sveta Slovenske odškodninske družbe (Sod) - to funkcijo trenutno opravlja Uroš Rotnik - pripada 15.450 evrov bruto plačila letno, je danes potrdila skupščina Soda. Njegov namestnik bo letno prejel 11.330 evrov, člani nadzornega sveta pa po 10.300 evrov bruto, so sporočili iz družbe. Ob tem sejnina za predsednika in člane nadzornega sveta znaša 275 evrov. Sejnina za udeležbo na seji komisije in dopisni seji znaša 80 odstotkov višine tega zneska, skupna višina sejnin v posameznem poslovnem letu pa ne sme presegati 50 odstotkov plačila za opravljanje funkcije, so prek spletnih strani Ljubljanske borze sporočili iz Soda. Člani nadzornega sveta in komisij so za svoje delo upravičeni tudi do povračila stroškov, ki jih imajo v zvezi z opravljanjem dela v nadzornem svetu, v obliki dnevnice in prevoznih stroškov v skladu z veljavnimi predpisi, pod določenimi pogoji pa tudi stroškov za prenočišče. Predsednikom komisij nadzornega sveta pripada doplačilo v obsegu 50 odstotka plačila za opravljanje funkcije, članom komisij nadzornega sveta pa doplačilo v obsegu 25 odstotkov tega plačila. V nobenem primeru doplačila za opravljanje funkcij v komisijah ne morejo preseči 50 odstotkov plačila za opravljanje funkcije v nadzornem svetu. Sicer se je skupščina danes seznanila z nekonsolidiranim in konsolidiranim letnim poročilom družbe in skupine za poslovno leto 2010 in poročilom nadzornega sveta o rezultatih preveritve tega poročila. Upravi in nadzornemu svetu so delničarji podelili razrešnico za minulo leto, za revizorja za letošnje leto pa so imenovali revizijsko družbo Deloitte Revizija. Položaj članov uprave Soda odslej nezdružljiv z vodenjem ali nadzorom nepovezanih družb Na podlagi nasprotnega predloga Agencije za upravljanje kapitalskih naložb RS je ob tem skupščina potrdila še nekatere spremembe statuta Soda. Tako bo po novem položaj članov uprave Soda nezdružljiv s članstvom v organih vodenja ali nadzora v drugih družbah, razen v povezanih družbah Soda. S soglasjem nadzornega sveta so člani uprave Soda lahko člani organov nadzora tudi v drugih družbah, v katerih ima ta svojo kapitalsko naložbo. Omejitev položaja članov uprave Soda ne velja za mandat v organih nadzora v drugih družbah, v katerih so člani uprave Soda ob uveljavitvi spremembe statuta člani organa nadzora. Spremembe statuta določajo še, da kršitev statuta Soda, ki ima naravo hujše kršitve obveznosti, lahko predstavlja krivdni razlog odpoklica. Uprava pa je dolžna pridobiti predhodno soglasje nadzornega sveta za vsako sklenitev posla pridobitve, odsvojitve ali obremenitve kapitalske naložbe Soda v delnice ali poslovne deleže gospodarskih družb s sedežem v Sloveniji, v kolikor vrednost kapitalske naložbe presega ali s sklenitvijo posla preseže pet milijonov evrov. Skupščina je podelila še soglasje k neodplačnem prenosu 653.548 delnic družbe Telekom Slovenije na Republiko Slovenijo z odložnim pogojem, da se pred sklenitvijo pogodbe pridobi pozitivno mnenje vlade.", "title": "Prvi nadzornik Soda letno prejema 15.450 evrov bruto plače", "keywords": "gospodarstvo;ekonomija", "lang": "slovenian"}
{"body": "Tumpeju se mandat izteče konec septembra Dravske elektrarne Maribor DEM so objavile razpis za direktorja družbe za štiriletni mandat. Čas za prijavo je osem dni. Kandidati morajo prijavo z dokazili o izpolnjevanju pogojev, življenjepisom in kratko vizijo razvoja DEM-a na naslov družbe poslati v osmih dneh od objave razpisa. Izbran kandidat pa bo imenovan za dobo štirih let. Potem ko je marca letos z mesta direktorja odstopil Damijan Koletnik, je bil na njegovo mesto za pol leta imenovan Andrej Tumpej, ki se mu mandat izteče 27. septembra. Kot je znano, je Koletnik z mesta direktorja DEM-a odstopil 27. marca letos. Menil je, da nima več podpore za razvojne projekte družbe, za katere se je zavzel ob nastopu svojega mandata. Hkrati pa je zavrnil vse obtožbe o negospodarnem in domnevno nezakonitem ravnanju družbe in vodstva, povezanem z 21 milijonov evrov vrednim posojilom finančni družbi Zvon Ena Holding v letu 2007. Spornih 21 milijonov posojila Zaradi zadnjega je v DEM-u, ki je v 100-odstotni lasti Holdinga Slovenske elektrarne, januarja letos potekala tudi revizija poslov uprave. Kot je znano bi moral Zvon Ena Holding posojilo v celoti vrniti marca letos, a se to ni zgodilo. Družba je prvi del posojila v višini 12 milijonov evrov vrnila 10. junija, druga polovica dolga pa bo po dogovoru med družbama izplačana v dveh delih do konca leta 2009. Zvon Ena Holding, ki je za del nevrnjenega posojila ponudil delno zavarovanje v delnicah družbe NLB, naj bi tako 4,5 milijona evrov vrnil septembra, zadnjo četrtino dolga v enakem znesku pa decembra letos.", "title": "DEM išče novega direktorja", "keywords": "dem", "lang": "slovenian"}
{"body": "Policisti bodo stavkali, največ težav pa se pričakuje na mejnih prehodih. Policijski sindikat Slovenije z današnjim dnem zaostruje stavkovne aktivnosti po vsej državi. Zaostrena stavka bo trajala predvidoma do 5. maja, zaradi konca tedna in med tednom  zaradi prvomajskih praznikov pa je pričakovati zastoje in daljše kolone na mejnih prehodih s Hrvaško. V sindikatu si želijo, da drugih zapletov zaradi stavke ne bi bilo. Možen tudi sporazum Sindikat, ki sicer stavkovne aktivnosti izvaja od 10. januarja, se poleg skupnih pogajanj vlade in sindikatov javnega sektorja pogaja še ločeno z ministrom za notranje zadeve in javno upravo Gregorjem Virantom. Po četrtkovem sestanku so po besedah predsednika sindikata Radivoja Uroševiča prišli zelo daleč, zato bi v prihodnjih dneh lahko dosegli sporazum. Državljani brez težav, a kolone na prehodih? Ob tem sta tako Uroševič kot Virant izrazila željo, da državljani zaradi stavkovnih aktivnosti policistov ne bi imeli težav, a kljub temu je med prazniki pričakovati daljše kolone predvsem na mejnih prehodih s Hrvaško. Po besedah Uroševiča hkrati prihajajo informacije, da bodo kolegi na Hrvaškem prav tako začeli stavko, a meni, da bi to lahko bilo po 1. maju. Napovedal je tudi, da bodo aktivnosti prilagajali glede na dinamiko in uspešnost pogajanj. Stavkajoče na kakšnem mejnem prehodu pa bo poskušal prepričati, naj ne izvajajo stavke tako intenzivno, da ne bi večjem številu prebivalstva postalo nezadovoljno. Za pošteno plačilo tudi zdravniki Virant se bo sicer danes ločeno sestal še s predstavniki sindikata zdravnikov in zobozdravnikov Fides, ki je v četrtek skupaj s Sindikatom policistov Slovenije sporočil, da zahteva večjo avtonomijo pri pogajanjih, pošteno plačilo za pošteno opravljeno delo in zavedanje, da sta ustrezna zdravstvena in varnostna politika zelo pomembna koncepta posamezne države. V Sindikatu policistov Slovenije so v ponedeljek sklenili, da tudi oni začnejo s pripravami na izvedbo stavke, a več podrobnosti o tem za zdaj še ni znanih.", "title": "Na mejnih prehodih pričakujte zastoje", "keywords": "stavka;policisti;mejni prehodi", "lang": "slovenian"}
{"body": "95-oktanski bencin pol centa cenejši, 98-oktanski pol centa dražji Od torka bodo veljale spremenjene cene goriv - 95-oktanski bencin se bo pocenil za pol centa, 98-oktanski pa se bo za enak znesek podražil. Cena 95-oktanskega bencina bo prihodnjih 14 dni 96 centov za liter, cena dizelskega goriva ostaja nespremenjena, torej 0,947 evra za liter. Nove cene goriv za liter 95-oktanski € 0,960 - 0,5 centa 98-oktanski € 0,986 + 0,5 centa dizel € 0,947 ni sprememb kurilno olje 0,508 - 2,6 centa 98-oktanski bencin se bo podražil za pol centa, na 0,986 evra za liter, cena kurilnega olja pa se bo znižala - za liter bo od zdaj treba odšteti 0,508 evra, kar je 2,6 centa manj kot zadnjih 14 dni. Vlada je na današnji dopisni seji sklenila zvišati trošarino za plinsko olje za pogon s 402 evrov na 423,08 evra za 1.000 litrov. Drobnoprodajna cena bo ostala nespremenjena, in sicer 0,947 evra na liter. Druge trošarine na energente ostajajo nespremenjene, so še sporočili z vlade. Naftni trgovci cene goriv izračunavajo na vsakih 14 dni po modelu, ki temelji na gibanju borznih kotacij cen naftnih derivatov na svetovnem trgu ter na gibanju tečaja dolarja.", "title": "Cene goriv ostajajo skoraj enake", "keywords": "Gospodarstvo", "lang": "slovenian"}
{"body": "Tudi Banka Slovenije naj opozarja na prezadolženost Slovenska podjetja so prezadolžena, banke pa so postale središče problema, ker so kreditirale s krediti in ne s kapitalom, je bilo slišati na posvetu bančnikov. Predsednica upravnega odbora banke SKB Cvetka Selšek je na zaključnem dejanju Dni slovenskih bančnikov na Brdu pri Kranju opozorila, da bomo probleme realnega in bančnega sektorja v Sloveniji lahko rešili le tako, da si jih odkrito priznamo, analiziramo in skupaj rešujemo. Po njenem mnenju so slovenska podjetja prezadolžena, banke pa so središče problema, ker imajo težave s kapitalom. Ekstremno nujno je razreševanje problemov prezadolženih podjetij, ki ne ustvarjajo zadosti denarnega toka za povračilo kreditov, in zaseženih delnic, ki jih je treba dezinvestirati, je ocenila Selškova. Ob tem je opozorila, da bo finančno prestrukturiranje potrebno prej, kot smo si pripravljeni priznati, ob čemer bo potrebna tudi sprememba insolvenčne zakonodaje. Hkrati se moramo sprijazniti z dejstvom, da kriza ne bo kratka. Vsi želijo vpliv, nihče ne priskrbi kapitala V zadnjem obdobju poteka vrsta finančnih prestrukturiranj podjetij, pri čemer niti lastniki, niti upniki, niti uprava nimajo natančno opredeljene vloge. Lastniki želijo ohraniti ves vpliv v podjetju, čeprav niso sposobni zagotoviti dodatnega kapitala, in z minimalno dokapitalizacijo pogosto le odlagajo stečaj. V združenju Manager je tako nastala pobuda za oblikovanje skupnih načel razreševanja prezadolženosti, ki med drugim opozarja, da je treba ne le finančno ampak tudi poslovno prestrukturiranje ter da je treba vse faze prestrukturiranja dolgov podjetja izvesti hitro in brez odlašanja. Bistveno pa je, da se podjetju, ki je v stiski, ne dela dodatna škoda. Ključno je, da se banke tega lotimo zelo konstruktivno. S tem se bomo izognili številnim kritikam, ki sedaj letijo na banke, ker se noče pogledati resnici v oči in ker se problemov ne načenja na pravem mestu, je poudarila Selškova. Ključno za nas bančnike je, da ne odbijamo vseh napadov na nas, ampak da delamo in da bodo naša dejanja pomagala Sloveniji in podjetjem, je še dejala in pozvala tudi Banko Slovenije, naj več pozornosti nameni analiziranju prezadolženosti slovenskega gospodarstva. Rešitev ne bo več odvisna od naših sposobnosti Tomaž Košak iz Banke Slovenije je opozoril na problem upada kreditiranja realnega sektorja in na visoke obrestne mere. Te so posledica relativno visokega deleža grosističnega financiranja slovenskih bank prek vrednostnih papirjev ali zadolženosti pri tujih bankah. Razlog je tudi izredno neugoden depozitni nivo. Problem je ta, da rešitev ne bo več odvisna od naših sposobnosti spreminjanja poslovne politike bank, ampak bo ta dinamika vsiljena s strani pogojev refinanciranja v tujini, je opozoril in dodal, da zaradi prevalitve bremena poslabševanja kreditnega portfelja bank kot posledice preteklih odločitev prek slabših pogojev za kreditiranje odvrača dobre nove komitente, ki si tako raje izposojajo denar v tujini. Kazalniki kreditnega tveganja v slovenskih bankah bodo ostali daljše obdobje na teh neobetavih ravneh, ocenjuje Košar in poudarja, da je s tem motiv tujih vlagateljev v kapital bank bistveno manjši, kot to velja za tujino. Rešitev vidi predvsem v zniževanju davčnih pogojev obravnave slabitev in ostalih oblik reševanja ter v načinu, kako dejavno razreševati ta slaba posojila oziroma dolžnike.", "title": "Bančniki opozarjajo Treba je ukrepati hitro", "keywords": "Gospodarstvo", "lang": "slovenian"}
{"body": "montreal - Globalni letalski potniški promet je tudi v avgustu beležil rast. Mednarodni potniški promet se je okrepil za 6,4 odstotka, medtem ko se je tovorni promet povečal za 19,6 odstotka, so sporočili iz Mednarodnega združenja letalskih prevoznikov (IATA). Rast se je avgusta v primerjavi z mesecem prej upočasnila. Julija je namreč letalski potniški promet beležil 9,5-odstotno rast, tovorni pa 23-odstotno. Nižje medletne stopnje rasti so posledica dejstva, da je bilo avgusta lani že čutiti okrevanje globalnega letalskega prometa. \"Večje povpraševanje, ki je bilo prisotno v začetku letošnjega leta, je že poniknilo. Upočasnitev povpraševanja v avgustu tako sovpada z napovedjo IATA o oteženem poslovanju konec leta 2010, in sicer zaradi ukinitve vladnih finančnih spodbud, ki pa niso prinesle večjih izboljšav na področju zaposlovanja,\" je v komentiral glavni izvršni direktor IATA Giovanni Bisignani. Zmogljivosti v letalskem potniškem prometu naraščajo, medtem ko so zmogljivosti v tovornem prometu skladne s trendi povpraševanja, ki se stabilizirajo. Od decembra 2009 se je obseg letalskega potniškega prometa povečal za 4,3 odstotka, zmogljivosti pa za šest odstotkov. V enakem obdobju se je obseg letalskega tovornega prometa povečal za 9,2 odstotka, kar se ujema z večanjem zmogljivosti v tovornem prometu.", "title": "Mednarodno združenje letalskih prevoznikov: Letalski promet tudi v avgustu beležil rast", "keywords": "gospodarstvo;ekonomija", "lang": "slovenian"}
{"body": "Vlada je naredila zapleten načrt, kako pripraviti sindikate javnega sektorja, da pristanejo na zamrznitev plač. Pahor znova sporoča državljanom, da je na koncu tunela luč. \"Vlada je iskala kompromis med pravnimi možnostmi in pogoji sindikatov,\" pravi ministrica za javno upravo Irma Pavlinič Krebs. Odločitev vlade je zato naslednja, spremenila je odstotek, ki je potreben za veljavnost dogovora med vlado in sindikati o zamrznitvi plačne reforme. Reprezentativne sindikate bodo tako znova pozvali k podpisu glede zamrznitve plač. Podpisati jo mora 15 sindikatov od 29. Če ne bo zadosti podpisov, bo naslednja stopnja, da vlada preveri, ali so morebiti pogodbo podpisali štirje reprezentativni sindikati, katerih skupno število članstva presega 40 odstotkov zaposlenih v javnem sektorju. Če bo to izpolnjeno, dogovor velja. Luč na koncu tunela \"Na koncu tunela je luč,\" pa vsem državljanom sporoča premier Borut Pahor. Izpostavil je današnjo dobro novico, da slovensko gospodarstvo končno okreva, seveda pa ga zdaj ne smemo preobremeniti. \"Z večino zaposlenih v javnem sektorju ugotavljamo, da ta trenutek ni mogoče zviševati plač,\" pravi Pahor. S tem misli na sindikate javnega sektorja, ki so pristali na dogovor z vlado, po drugi strani pa je skupina pod vodstvom Janeza Posedija za 27. september napovedala stavko. Pahor pravi, da se mu tudi izpolnjujejo želje, ki jih je izrekel lanski božič, višja gospodarska rast in nižja brezposelnost.", "title": "Vladni načrt za javni sektor", "keywords": "irma pavlinič krebs;minister;borut pahor;premier;javni sektor;poklicno združenje", "lang": "slovenian"}
{"body": "Nekoliko je presenečen nad odločitvijo nadzornega sveta Nadzorni svet NLB-ja je sprejel odstop predsednika uprave Draška Veselinoviča, ki pa je nad tem presenečen. Veselinovič je svoj odstop ponudil, potem ko so iz vladne koalicije začele prihajati ostre kritike zaradi reprogramiranja skoraj 150 milijonov evrov posojil Infond Holdingu. O Veselinovičevi usodi bi morali nadzorniki odločati že na izredni seji konec aprila, a se je predsednik nadzornega sveta Igor Marinšek odločil in sejo preklical. O ponujenem odstopu so tako razpravljali danes, na zadnji redni seji nadzornega sveta v tej sestavi, čeprav obravnava odstopne izjave ni bila na dnevnem redu seje. Veselinovič nekoliko presenečen Vse svoje odločitve od prvega dne nastopa mandata dalje sem sprejemal kot strokovnjak, skladno z veljavnimi predpisi in v dobro banke, zato me odločitev nadzornega sveta banke po svoje preseneča, je v sporočilu za javnost zapisal Veselinovič. Dodal je še, da glede na to, da je odstop ponudil sam, ne bo upravičen do odpravnine. Veselinovič je takrat, ko je podal odstopno izjavo, dejal, da bo, če nadzorniki sprejmejo njegov odstop, iz banke odšel brez odpravnine. Dodal je, da je odstopno izjavo, ki sicer ni bila nepreklicna odločitev je bila v rokah nadzorniki, ponudil zato, da bi zaščitil inštitucijo ob vseh pritiskih in razpravah, ki potekajo o njeni poslovni politiki in predvsem o njenih posameznih posojilih, kar je po njegovem mnenju narobe. Odhaja po dobrih treh mesecih Veselinovič je vodenje NLB-ja prevzel 1. februarja, že sam postopek njegovega imenovanja na čelo NLB-ja brez javnega razpisa pa je v politiki sprožil številne polemike, pa tudi Banka Slovenije je tedaj menila, da je bil postopek izbire začet prepozno in izpeljan neustrezno. Mislim, da je odločitev ustrezna. Nadzorni svet ga je imenoval, prav je, da ga isti nadzorni svet tudi razreši, je za Pop TV dejal minister za gospodarstvo Matej Lahovnik iz stranke Zares, ki je najglasneje protestirala proti Veselinovičevemu imenovanju. Kdo bodo novi nadzorniki? Nadzorniki so danes obravnavali še četrtletne rezultate banke, ne pa tudi Kramarjeve nagrade, kar bi morala biti tema že na izredni seji. Redna skupščina banke bo 30. junija, na njej pa bodo potrjeni novi nadzorniki, ki bodo imenovali novo upravo. Imena novih nadzornikov so sicer še skrivnost, ve se le, da med petimi predstavniki države ne bo Metke Tekavčič. Kad in Sod sta predlagala prvega moža Kolektorja Stojana Petriča in Aleksandra Svetelška iz Tuša. Med kandidati so še direktor Taluma Danilo Toplek, član uprave Telekoma Filip Ogris Martič, profesor z mariborske fakultete Rasto Ovin in bančnik Gregor Dolenc, poroča TV Slovenija.", "title": "Nadzorniki sprejeli Veselinovičev odstop", "keywords": "Gospodarstvo", "lang": "slovenian"}
{"body": "Na razpis za generalnega direktorja Slovenskih železnic je prispelo 15 prijav. Kandidati so prijavi priložili tudi seznam vizij in strategij. Njihova imena še ostajajo skrivnost. Nadzorni svet Slovenskih železnic je razpis objavil tri dni zatem, ko je 7. julija Matic Tasič podal nepreklicno odstopno izjavo s položaja prvega moža družbe. Tasič je krmilo železnic zapustil po samo štirih mesecih vodenja, železnice pa začasno vodi član nadzornega sveta Aleš Tavčar. Tasič, ki je položaj prvega moža železnic brez javnega razpisa zasedel 17. marca, je z železnic odšel, saj kljub zahtevam nadzornikov in resornega ministra ni odstopil s položaja župana občine Prevalje. Razpisna komisija nadzornega sveta Slovenskih železnic je danes dopoldne pregledala 15 prispelih prijav na razpis za generalnega direktorja družbe. Znova se bo sestala prihodnjo sredo, po temeljiti preučitvi prijav oz. priloženih vizij in strategij, ko bo na pogovor tudi povabila ustrezne kandidate. Kot je pojasnila predsednica razpisne komisije Branka Neffat, bo komisija pregledala, koliko prijav je zadostilo vsem razpisnim pogojem, torej tako formalnim pogojem kot priložitvi vizije in strategije Slovenskih železnic za prihodnji štiriletni mandat. Vizijo in strategijo je po njenih pojasnilih sicer k prijavi priložila večina kandidatov. Razpisna komisija nadzornega sveta bo do prihodnjega tedna podrobneje analizirala in preučila priložene vizije in se znova sestala v sredo, 2. septembra, ko bo na pogovor povabila tudi ustrezne kandidate. O imenih je po njenih besedah še prezgodaj govoriti. Komisija bo nato nadzornemu svetu Slovenskih železnic vodi ga Andrej Godec predlagala kandidata, Neffatova pa ne izključuje niti morebitne ponovitve razpisa, če med petnajsterico ne bi našli primernega kandidata za vodenje družbe. Med prijavljenimi ni znanih imen iz gospodarstva, glavni favorit pa je nekdanji direktor Term Čatež in Sinfonike Goran Brankovič. Podporo naj bi imel v levi kot v desni politični opciji. Kot je prejšnji teden poudaril prvi nadzornik železnic Godec, bi lahko izbranec vodenje Slovenskih železnic, če bo šlo vse po načrtu, prevzel oktobra. Mandat traja štiri leta z možnostjo ponovnega imenovanja, z izbranim kandidatom pa bo sklenjena pogodba o zaposlitvi za čas trajanja mandata.", "title": "Kdo bo generalni direktor SŽ?", "keywords": "slovenske;železnice;nadzorni;svet;generalni direktor;razpis", "lang": "slovenian"}
{"body": "Po dopoldanski gneči na slovenskih cestah se razmere vendarle umirjajo. Kljub temu previdnost in strpnost na cesti ne bo odveč. Promet na slovenskih cestah večinoma poteka tekoče in brez večjih težav. Voznikom svetujejo, naj bodo na cesti previdni in strpni. Čakalne dobe na mejnih prehodih: Na hrvaških cestah je povečan promet tako proti morju kot tudi proti notranjosti države. Na avtocesti A1 Zagreb - Split - Vrgorac je kolona dolga kilometer in pol na izvozu Lučko. Hrvaški avtoklub (Hak) voznikom svetuje uporabo izvoza Demerje. Povečan je tudi promet na uvozu Lučko iz smeri mejnih prehodov Obrežje in Gruškovje. Pred predorom Sveti Rok je zaradi prometne nesreče v predoru Krpani oviran promet v smeri proti Splitu. Zaradi gneče na izvozu Vrgorac se voznike preusmerja na izvoz Krapina. Gneča je tudi na avtocesti Zagreb - Macelj (Gruškovje), zaradi česar na cestninski postaji Krapina izločajo vozila. Trajekti vozijo po voznem redu, vendar tudi tam nastajajo kolone. Hrvaški avtoklub (Hak) voznike poziva k upoštevanju varnostne razdalje in prilagoditvi vožnje razmeram na cesti. Izognite se najbolj obremenjenim prehodom Ta konec tedna bo po napovedih prometnih strokovnjakov eden izmed najbolj prometnih, saj se v Nemčiji in Italiji začenjajo počitnice. Če se boste odpravljali na morje, imejte v mislih, da bodo turisti uporabljali najbolj znane mejne prehode. Rešitev je zato uporaba alternativnih prehodov. Podrobneje o napovedih glede gneče na slovenskih cestah. Najgostejši promet je tako mogoče pričakovati na izstopu iz države in ob vstopu v državo, saj se tako v Italiji kot na Bavarskem začenjajo počitnice, številni potniki pa se bodo tudi vračali z dopusta. Dolenjska Na območju PU Novo mesto bodo tako najbolj obremenjeni mejni prehodi Obrežje, Vinica in Metlika. Zato pri prestopanju meje raje uporabljajte meddržavne mejne prehode, kot so Slovenska vas, Rigonce in Orešje. \"Tu so običajno čakalne dobe za prestop krajše,\" so zapisali na PU Novo mesto. Primorska Na območju koprske policijske uprave bosta najbolj obremenjena mejna prehoda Sečovlje in Dragonja. Za hitrejši prehod meje lahko, če se odpravljate v Istro, uporabite mejni prehod Sočerga. Na Jadransko magistralo pa boste najhitreje prišli prek mejnega prehoda Starod ali Jelšane. Štajerska Vsak poletni konec tedna pa o dolgih kolonah poročamo tudi s konca podravske avtoceste pri Ptuju. Najbolj obremenjen je mejni prehod Gruškovje. Gneči pa se lahko izognete tako, da uporabite mejna prehoda Dobovec ali pa Zavrč.", "title": "Promet se gosti", "keywords": "zastava;promet;stanje na cestah", "lang": "slovenian"}
{"body": "Delničarji Triglav konfekcije Kranj so na današnji skupščini izglasovali likvidacijo podjetja. V likvidacijskem postopku bodo skušali prodati prevelik proizvodni objekt in proizvodnjo v zmanjšanem obsegu nadaljevati v manjših najetih prostorih. Število zaposlenih, ki jih je trenutno 59, pa bodo prilagodili obsegu naročil. Še zadnje večje tekstilno podjetje v Kranju se je v težavah znašlo, ker se je prodaja tekstila zmanjšala. Tako so partnerji Triglav konfekcije, ki so večinoma nemška, v manjši meri pa tudi italijanska podjetja, zmanjšali svoja naročila. Prihodki tako ne bi več zadoščali za plače vseh 59 zaposlenih. Direktorica Slavka Jelnikar, ki bo postala tudi likvidacijska upraviteljica, je po današnji skupščini pojasnila, da druge možnosti od likvidacije ni. To so spoznali tudi bivši in sedanji zaposleni, ki so lastniki družbe. Tako bo danes izglasovani sklep o likvidaciji Triglav konfekcije objavljen v Uradnem listu, nato pa bo družba delavcem odpovedala delovna razmerja in jim izplačala odpravnine. Tedaj bo tudi že jasno, koliko od 59 zaposlenih bo šlo na zavod za zaposlovanje, koliko pa jih bo na podlagi pogodb za določen čas nadaljevalo z delom v podjetju. Glede na sedanja naročila ima družba za izdelavo kolekcije jesen-zima dela za med 40 in 50 ljudi. Tako bo najverjetneje brez dela ostalo okoli 15 zaposlenih. Podjetje, ki bi moralo letos praznovati 50 let delovanja, zaposluje priučene šivilje, ki so v povprečju stare od 42 do 45 let, v Triglav konfekciji pa so zaposlene med 25 in 30 let. Podjetje, ki je je bilo najprej obrat Tekstilindusa, je specializirano za izdelavo lahkih ženskih oblačil. Iskanje morebitnih novih partnerjev pa je po besedah direktorice izjemno težko. Dodaten problem ob zmanjšanju naročil je drago vzdrževanje prostorov v stavbi na Savski cesti, kjer je Triglav konfekcija lastnik dveh etaž s skupno površino okoli 3800 kvadratnih metrov in približno 2000 kvadratnih metrov parkirišč. Za delo pa podjetje, ki je v najboljših časih leta 1974 štelo 229 zaposlenih, zdaj uporablja le pol hale oziroma manj kot četrtino vseh površin. Stroški za vzdrževanje stavbe, zgrajene pred vojno, so ogromni, zlasti pozimi za ogrevanje in poleti za hlajenje. Ob minimalnih plačilih v tekstilni branži si podjetje takšnega vzdrževanja ne more več privoščiti, pojasnjuje direktorica. Zato prostore prodaja, medtem ko bo zmanjšano proizvodnjo selila v manjše najemniške prostore, prav tako v Kranju. \"Dali smo več ponudb za prodajo naših prostorov in sedaj čakamo, kako se bo odvilo,\" je pojasnila Jelnikarjeva, ki bo v postopku likvidacije morala vsem delavcem izplačati odpravnine, skupaj približno 300.000 evrov, za kar pa bo denar le ob uspešni odprodaji objekta. Triglav konfekcija sicer dolgov nima. Vse svoje obveznosti je uspela tkoče poravnati in pozitivno poslovati. Lansko leto je sicer družba zaradi poplačila nekaterih grehov iz preteklosti končala s 30.000 evrov izgube, medtem ko je bilo tekoče poslovanje pozitivno. \"Ob obstoječem številu zaposlenih pa zaradi zmanjšanja naročil to ne bo več mogoče,\" je odločitev za likvidacijo obrazložila direktorica. Triglav konfekcija je še zadnje večje tekstilno podjetje v gorenjski prestolnici, ki je bila nekdaj v tej panogi zelo močna. Že leta 1991 je kot prvi propadel Tekstilindus, v letu 2010 pa je v stečaj šla Zvezda. Medtem so v letih 2007 in 2008 lastniki prek likvidacije ukinili še Gorenjska oblačila, Ibi in Aquasavo.", "title": "Zadnje kranjsko tekstilno podjetje Triglav konfekcija v likvidacijo", "keywords": "gospodarstvo;ekonomija", "lang": "slovenian"}
{"body": "Novi predsednik uprave Palome Bojan Rajtmajer je dejal, da Paloma nima plodnega in za podjetje zdravega načrta, kako naj se sploh dokapitalizira.", "title": "Paloma ostaja brez pomoči", "keywords": "paloma;poslovanje;rajtmajer;poslovanje;dolgovi;pomoč;država;sanacija", "lang": "slovenian"}
{"body": "Ministrica Radićeva se je danes sestala z energetiki, s katerimi je pregledala stavkovne zahteve. V ponedeljek naj bi se skupaj sestali še s Pahorjem. Ministrica za gospodarstvo Darja Radić Ministrica za gospodarstvo Darja Radić je po seji vlade dejala, da bodo odprte zadeve in stališča zaposlenih v energetiki v ponedeljek predstavili pri predsedniku vlade Borutu Pahorju. Upam in želim si, da bomo tudi s pomočjo predsednika vlade prišli do dogovora med sindikati in vlado, tako da stavke ne bo, je poudarila. Po njeni oceni in tudi premierjevi namreč ni nobenih razlogov za stavko, saj so odprti za poganja in razreševanje vseh odprtih vprašanj, je dejala in meni, da to lahko rešijo brez stavke, katere začetek je stavkovni odbor sindikata energetikov napovedal za torek. S strani sindikata sicer zagotovila, da stavke ne bo, ministrica ni dobila, a po njeni oceni ne morejo imeti argumentov za vztrajanje na stavki, če pa se je vlada na vseh točkah pripravljena pogovarjati in poiskati rešitve. Kot je še pojasnila ministrica, zamenjava generalnega direktorja direktorata za energijo Janeza Kopača ni več med stavkovnimi zahtevami, saj je predstavnikom sindikata pojasnila, da je to v njeni pristojnosti in da na tem področju nimajo pravice. Stavkovni odbor sindikata energetike je začetek splošne stavke napovedal za 12. oktober. Stavka se bo začela tako, da bodo tisti dan obstali na nočni proizvodnji, nato pa bodo stavko stopnjevali po pravilih redukcije. Glavna stavkovna zahteva sindikatov je ustavitev reorganizacije elektrodistributerjev, dokler skupaj ne dosežejo dogovora. Ministrica je v sredo ocenila, da je stavka nepotrebna, in poudarila, da je pripravljena nadaljevati dialog s sindikatom.", "title": "Radićeva z energetiki pregledala stavkovne zahteve", "keywords": "gospodarstvo;energetika;stavka;sestanek;radić;pahor;kopač", "lang": "slovenian"}
{"body": "Koprski policisti so prejeli anonimno kazensko ovadbo zoper predsednika uprave Luke Koper Časarja in direktorja družbe Inženiring Graj Roberta Graja. Anonimnež jima očita zlorabo položaja pri gradnji logističnega centra Panonija. Predsednik uprave Luke Koper Robert Časar Koprska policijska uprava je prejela anonimno kazensko ovadbo zoper predsednika uprave Luke Koper Roberta Časarja in direktorja družbe Inženiring Graj Roberta Graja. Anonimnež jima očita zlorabo položaja pri gradnji logističnega centra Panonija. V prvi vrsti želimo izpostaviti, da obtožb ne moremo komentirati, ker z njimi nismo bili uradno seznanjeni in celotne vsebine ne poznamo. Za obstoj domnevne ovadbe smo namreč izvedeli iz medijev, je v sporočilu za javnost zapisal vodja službe za odnose z javnostjo Luke Koper Sebastjan Šik. Po pisanju današnjega Dnevnika anonimnež v ovadbi Časarju in Graju njegovo podjetje za Luko Koper v Prekmurju ureja postopke za gradnjo logističnega centra očita, da sta storila kaznivo dejanje zlorabe položaja in pravic pri nakupu parcel ter vzpostavitvi pogojev pri gradnji logističnega centra v Prekmurju. Na ta način naj bi Luko Koper odškodovala vsaj za 700.000 evrov. V Luki Koper so v sporočilu za javnost zapisali, da se pogodbe o poslovnem sodelovanju, ki jih je Luka Koper leta 2007 sklenila z Inženiringom Graj, nanašajo na več kot 500 parcel, na katerih je družba Inženiring Graj izvajala storitve. Tudi vsi do zdaj izdani računi podjetja Inženiring Graj so bili plačani v skladu s stroškovnikom, ki je sestavni del prej omenjenih pogodb, poudarjajo v koprski družbi. Ne moremo pa se znebiti občutka, da je bila anonimna ovadba vložena bodisi zaradi nepoznavanja vseh dejstev bodisi z namenom škodovanja ugledu družbe, poudarjajo v Luki Koper in dodajajo, da je projekt izgradnje logističnega centra Panonija v občini Beltinci zelo kompleksen projekt, ki je za Luko Koper, lokalno skupnost in državo strateškega pomena. Pismo o nameri za gradnjo regionalnega distribucijskega središča Panonija, ki bo stal 20 milijonov evrov, v njem pa naj bi se zaposlilo 300 ljudi, so 21. marca lani podpisali predstavniki Luke Koper, ministrstev za gospodarstvo, promet, okolje in prostor ter občin Beltinci in Lendava.", "title": "Nepoznavanje vseh dejstev?", "keywords": "luka;koper;anonimna;ovadba;časar;graj;panonija;gradnja;zloraba;položaja", "lang": "slovenian"}
{"body": "Naziv Oglaševalec leta, ki ga podeljuje Slovenska oglaševalska zbornica, je letos prejelo podjetje Engrotuš iz Celja. V zadnjem krogu se je za nagrado potegovalo pet nominirancev, komisija pa je svojo odločitev sprejela soglasno. Nagrado bodo podelili v petek na zaključnem večeru 17. Slovenskega oglaševalskega festivala SOF. Z otvoritve letošnjega Slovenskega oglaševalskega festivala. Oglaševalec leta postane podjetje, ki je v preteklem letu izstopalo predvsem z izvirnostjo in inovativnostjo svojega nastopa na trgu ter tako na svojevrsten način zaznamovalo preteklo leto v komunikacijskem smislu. Komisija naj bi pri izboru upoštevala še inovativnost pri doseganju ciljnih skupin ter kreativnost in konsistentnost komunikacijskih sporočil, ki se odražata v celostni komunikacijski odličnosti. Prepričali z novo komunikacijsko kampanjo Kot je žirija zapisala v obrazložitvi nagrajenca, je Engrotuš kot odziv na obstoječo in porajajočo se konkurenco v začetku lanskega leta nastopil z novo komunikacijsko kampanjo, s katero je izbrani ciljni javnosti predstavil svojo strateško preusmeritev iz cenovno orientiranega trgovca v ponudnika visokokakovostnih izdelkov po ugodnih cenah. Roman Berčon, predsednik Sofa 2008 Svojo strateško preusmeritev pa naj bi podjetje celovito podprlo tudi z ustrezno komunikacijsko kampanjo, katere komunikacijski cilj je bil izgradnja prepoznavnosti in zavedanja o Tuševem zagotavljanju kakovostne ponudbe kakor tudi vseh poslovnih procesov in postopkov v verigi od dobave do košarice. Kot so zapisali, je podjetje uporabilo klasične in alternative komunikacijske kanale, med orodji komunikacijskega spleta pa je dalo poudarek predvsem oglaševalskim orodjem. Lanski dobitnik naziva Oglaševalec leta je bil Mobitel. Rast investicij v oglaševanje Predsednik letošnjega Sofa Roman Berčon je dejal, da letos v Sloveniji beležijo približno 11-odstotno povišanje investicij v promocijo in oglaševanje. z obiskom na Sofu je Berčon zelo zadovoljen, že prvi dan so zabeležili 770 obiskovalcev. Predsednik žirije letošnjega Sofa Aljoša Bagola je dejal, da so se kot odlične izkazale spremembe načina ocenjevanja, ki so jih uvedli letos. Prav tako naj bi bilo iz kakovosti del razvidno, da je letos višja tudi samocenzura agencij. Bagola pa meni, da bi bilo lahko slovensko oglaševanje nekoliko bolj samozavestno. Zaključek festivala bo v petek zvečer, ko bodo med drugim razkrili tudi ime letošnje najboljše oglaševalske agencije. Izvršna direktorica tekmovalnega programa Lučka Peljhan je dejala, da so agencije veliko število del prijavile v nove tekmovalne kategorije. Kakovost oglasov pa naj bi letos presenetila prav v novih kategorijah.", "title": "Oglaševalec leta je Engrotuš", "keywords": "sof;oglaševanje;engrotuš;tuš;celje;portorož;nagrada", "lang": "slovenian"}
{"body": "Julija dražje počitnice in cenejša oblačila Julijska inflacija se v primerjavi z junijem ni spremenila, na letni ravni pa znaša 6,9 odstotka, so sporočili iz Statistične urada Republike Slovenije. Cene življenjskih potrebščin so julija v povprečju ostale nespremenjene, njihova rast pa se je na letni ravni julija znižala na 6,9 odstotka lani julija 3,8 odstotka. Povprečna letna rast se je zvišala na 5,8 odstotka, medtem ko je bila v istem obdobju 2,7-odstotna. Umar napoveduje umirjanje inflacije V Sloveniji k relativno visoki medletni inflaciji še vedno največ prispevajo visoke cene nafte in hrane, zato lahko, če se bo težnja zniževanja cen nafte nadaljevala, pričakujemo tudi umirjanje inflacije, je dejal direktor Urada za makroekonomske analize in razvoj Boštjan Vasle. Prispevek cen nafte in hrane k inflaciji se je junija drastično znižal , saj je znašal le 0,2 odstotne točke, je dodal Vasle. Na umirjanje inflacije naj bi vplivale tudi nižje cene surovin in pričakovana upočasnitev rasti slovenskega gospodarstva, ki je sicer dvakrat višja od od povprečja na evrskem območju. V prvem četrtletju je bila rast slovenskega gospodarstva sicer 5,4-odstotna. Umar vztraja pri svoji napovedi, da bo letos le 4,4-odstotna. Dražje počitnice, cenejša oblačila Letos so se po poročanj Sursa, najbolj podražile počitnice v paketu, in sicer v povprečju za 14,1 odstotka, pocenili pa so se izdelki v skupini obleka in obutev, in sicer za 14 odstotkov. K skupni rasti cen so sicer poleg cen počitnic 0,5 odstotne točke prispeval še cene energije in hrane 0,2 odstotne točke ter podražitve v skupinah zdravje, stanovanjska oprema, gostinske in nastanitvene storitve 0,1 odstotna točka. Poleg oblačil in obutve so se pocenile alkoholne pijače in tobak 0,2 odstotka, nekoliko pa so se pocenila tudi prometna sredstva. Tudi merjeno s harmoničnim indeksom cen življenjskih potrebščin, se cene julija v povprečju niso spremenile. Nekoliko se je zvišala letna rast cen, ki je bila sedmi letošnji mesec 6,9-odstotna, 12-mesečna rast pa se je znova zvišala in zdaj znaša 5,8 odstotka lani julija 2,8 odstotka. Letne podražitve najvišje v skupini stanovanje V enem letu so se sicer najbolj zvišale cene v skupini stanovanje za 13,6 odstotka, hrana in brezalkoholne pijače 12,2 odstotka in gostinske in nastanitvene storitve 10,7 odstotka. Tem skupinam sledijo višje cene stanovanjske opreme, rekreacije in kulture, prevoz in izobraževanje. Višja inflacija v evrskem območju Letna stopnja inflacije v državah evrskega območja je julija v povprečju znašala 4,1 odstotka, medtem ko je bila junija 4-odstotna, je sporočil Eurostat. Inflacija je v juliju tako dosegla novo rekordno raven po uvedbi evra. Eurostat bo natančnejše podatke objavil sredi avgusta. Najvišjo letno stopnjo inflacije je junija imela Latvija 17,5 odstotka, najnižjo pa Nizozemska 2,3 odstotka. Junijska inflacija v državah EU-ja je znašala 3,4 odstotke. Ekonomist France Križanič meni, da so se cene julija izrazito hitro stabilizirale. Tudi on je ocenil, da se lahko inflacija, če bodo tudi v prihodnosti padale cene tekočih goriv, še naprej umirja. Razlog za veliko umirjanje cen pa je po njegovem mnenju lahko povzročila tudi zmanjšana kreditna aktivnost. Po besedah ekonomista Igorja Mastena je bila nespremenjena julijska inflacija pričakovana. V prihodnje pa se bomo bolj kot z inflacijo ukvarjali z gospodarsko rastjo, je opozoril in pojasnil, da bosta v Sloveniji kot širše izginila dva dejavnika gospodarske rasti, in sicer močno izvozno povpraševanje in močna gradbena aktivnost .", "title": "Inflacija julija nespremenjena", "keywords": "inflacija;julij;surs", "lang": "slovenian"}
{"body": "Podjetje LTH bo v ponedeljek razglasilo stečaj. Pred tem bo v petek potekal zbor delavcem, kjer bo vodstvo zaposlenim pojasnilo, kaj je naredilo za rešitev podjetja in da gredo v stečaj. Predsednik nadzornega sveta LTH Iztok Hohnjec je napovedal, da bo podjetje v ponedeljek razglasilo stečaj. Hohnjec je še poudaril, da je ena izmed bank že zagotovila, da bi v torek odobrila dva milijona posojila, če bi država zagotovila državno garancijo. Ampak to traja dva do tri mesece, da bi se skozi Bruselj odvrtelo, da bi dobili ta dva milijona evrov, je poudaril Hohnjec. Po neuradnih podatkih naj bi bila posojilo pripravljena odobriti Gorenjska banka. Delavcem bodo sporočili, da bodo ostali brez služb. V petek ob 11. uri pa bo potekal zbor delavcev, in sicer na dvorišču pred tovarno LTH in ne v kinu Sora, kot je bilo sprva napovedano. Kot je pojasnil sindikalist David Švarc, sindikat o tem uradno ni bil obveščen, delavce pa bodo o tej spremembi po pošti obvestili danes. Nekateri te pošte niti ne bodo dobili, opozarja Švarc. Ta poteza se sindikatu ne zdi sprejemljiva in pomeni še eno novo sprenevedanje. Delavcem bodo po besedah Hohnjeca na zboru pojasnili, kaj je vodstvo storilo za rešitev podjetja, kaj so želeli storiti. Povedali jim bomo tudi, da je banka za rešitev podjetja imela posluh, država pa ne, je poudaril Hohnjec. Delavce bodo tudi obvestili, da bo podjetje v ponedeljek ob 14. uri razglasilo stečaj. Kot so sporočili iz NLB, ne bodo dodatno financirali družbe LTH. Sama sprememba lastništva namreč še ne zagotavlja prihodnje poslovne uspešnosti družbe in pozitivnega denarnega toka, ki pa sta ključnega pomena v postopku odobravanja novih kreditov, so zapisali v sporočilu. Kot je znano, je Hohnjec, tedaj še kandidat za člana nadzornega sveta, minuli teden kot rok, do katerega naj bi NLB družbi odobrila dva milijona evrov novega posojila, postavil 30. april. V nasprotnem primeru naj bi po njegovih besedah 5. maja vložili vlogo za uvedbo stečajnega postopka za LTH. Kot se je izkazalo, naj bi podjetje po dostopnih podatkih uspelo doseči reprogram posojila, ni pa dobilo svežega denarja. Podjetje sicer zaposlenim dolguje februarsko in marčno plačo, skupaj torej približno 920.000 evrov, 18. maja pa jim mora izplačati še plače za april.", "title": "LTH v stečaj v ponedeljek", "keywords": "lth;stečaj;slovenija;gospodarstvo;podjetje;zbor;delavcev;iztok;hohnjec", "lang": "slovenian"}
{"body": "Družba naj svoje primarne dejavnosti ne bi več opravljala v zadostnem obsegu Delničar Peter Šifrer je zahteval razširitev dnevnega reda skupščine, ki bo 26. julija, in sicer z odločanjem o prenehanju delovanja družbe Javor Pivka in začetku postopka likvidacije. Šifrer, ki je imetnik 128.168 delnic družbe, ugotavlja, da družba primarne dejavnosti, to je proizvodnje furnirja in plošč na podlagi lesa, ne opravlja več v zadostnem obsegu. Šifrer Z nadaljnjim poslovanjem se povzročajo le dodatni stroški Pretežni del prihodkov družbe izhaja iz dejavnosti upravljanja s premoženjem družbe. S samim nadaljnjim poslovanjem družbe se po Šifrerjevem mnenju povzročajo le dodatni stroški poslovanja, ki zmanjšujejo vrednost premoženja lastnikom oziroma delničarjem, je še zapisano v zahtevi za razširitev skupščine, ki jo je družba objavila na spletni strani Ljubljanske borze. Za Javor Pivka so sicer načrtovali prisilno poravnavo, a so jo umaknili.", "title": "Podan predlog za začetek likvidacije družbe Javor Pivka", "keywords": "Gospodarstvo;Lokalne novice", "lang": "slovenian"}
{"body": "Nova Gorica - Novogoriški igralniški velikan Hit bo v luči poslabšanja rezultatov poslovanja, ki ne dosegajo načrtovanih, pa tudi ker s sindikati niso dosegli dogovora, zmanjšal število zaposlenih. Doslej je družbo zapustilo okoli 130 delavcev, do konca leta pa jo bo moralo zapustiti še okoli 270 ljudi. Omenjenih 130 delavcev je iz Hita odšlo sporazumno, prejeli so tudi odpravnine, so za STA pojasnili v Hitu in dodali, da zaposlenim le še ta mesec ponujajo možnost sporazumnega prenehanja delovnega razmerja z odpravnino. Uprava družbe zaposlene vabi tudi k ponovnemu premisleku o sklepanju pogodb za polovični ali tričetrtinski delovni čas. S tem bi z večjo fleksibilnostjo pripomogli k reševanju trenutnih razmer, zmanjševanju števila najetih študentov in ohranjanju delovnih mest. Krčenju števila zaposlenih tako po navedbah uprave botrujejo slabše poslovanje, neprilagodljivost sedanjega načina razporejanja delovnega časa in ker s sindikati niso dosegli dogovora. Zato v družbi znova ugotavljajo, da je treba nujno racionalizirati obratovalni čas, število igral in zmanjšanje števila zaposlenih. Kot so pojasnili v Hitu, stroški dela zajemajo vedno večji delež v skupnih odhodkih, junija so predstavljali 45-odstotni delež v celotnem kolaču odhodkov. Po zelo slabem juniju poslovni izid tudi v juliju ne dosega načrtovanega. Vodstvo družbe si, kot so poudarili, intenzivno prizadeva za sanacijo Hitovega poslovanja z doslednim izvajanjem dejavnosti na področju interne reorganizacije, optimizacije stroškov in povečanja realizacije. Tako je v preteklih mesecih prodaja različnih turističnih paketov presegla načrtovano, nadaljujejo se pomembne naložbe v kakovostnejšo ponudbo, v teku so tudi pogovori o pridobivanju gostov z bolj oddaljenih trgov. Uprava Hita si še naprej prizadeva za dialog s sindikati, so izpostavili. Dodali so, da so predstavnike vse treh sindikatov - Sids, Git in Vrba - zaradi predvidene odpovedi pogodb o zaposlitvi večjemu številu zaposlenih povabili na skupno posvetovanje. Na posvetu, ki bo prihodnji teden, bo beseda tekla o oblikovanju končnih kriterijev za izvajanje programa presežnih delavcev. Še teden kasneje pa je uprava na posvet o zmanjšanju obsega poslovanja in krčenju zaposlenih povabila tudi svet delavcev družbe. Hitova uprava sindikate še posebej vabi na sestanek, na katerem bi se dogovorili o delitvi napitnin. Z uskladitvijo bi namreč lahko začeli z izplačevanjem napitnin. V Hitu so za STA komentirali še tožbo, ki so jo vložili proti prejšnji upravi Hita pod vodstvom Nika Trošta. Tožbo so vložili zaradi neskrbnega ravnanja v primeru Hitove odvisne družbe Hit International v Beogradu, prejšnja uprava pa je odobrila nakup nezazidljivega kmetijskega zemljišča za izgradnjo zabaviščnega centra v Beogradu po ceni, ki je za več kot štirikrat presegla ceno primerljivih zemljišč. Ocena nastale škode za Hit znaša približno dva milijona evrov in še ni dokončna.", "title": "Novogoriški igralniški velikan Hit zmanjšuje število zaposlenih: Držbo zapustilo 130 delavcev, sledilo jih bo še 270", "keywords": "gospodarstvo;ekonomija", "lang": "slovenian"}
{"body": "Škrabec S hidroelektrarno postavili nova merila in nove standarde V Makedoniji so slovesno odprli 75 milijonov evrov vredno hidroelektrarno Sveta Petka, katere gradnjo je vodilo slovensko podjetje Riko, ki je pri projektu povezalo številne slovenske družbe. Hidroelektrarno na reki Treska na zahodu Makedonije sta odprla makedonski premier Nikola Gruevski in generalni direktor družbe Elem Vlatko Čingoski. S priključno močjo 36 megavatov in 66 gigavatnimi urami predvidene letne proizvodnje energije bo hidroelektrarna Sveta Petka dopolnila makedonski energetski sistem in nudila električno energijo več kot 40.000 prebivalcem, so sporočili iz Rika. Gradnja hidroelektrarne Sv. Petka velja za enega najbolj kompleksnih, zapletenih in posebnih gradbenih projektov, ki so bili izvedeni v Makedoniji. Ovirana dostopnost terena, zahtevna geološka sestava tal, omejenost delovišč v kanjonu reke so zahtevali uporabo izredno zapletenih gradbenih tehnik in organizacijskih veščin, je ob odprtju povedal Čingoski. Nov mejnik, nova spodbuda za odnose med državama Direktor Rika Janez Škrabec je izrazil prepričanje, da so v podjetju s to izgradnjo, ki predstavlja eno najzahtevnejših gradenj v zadnjih 20 letih v regiji, postavili nova merila in nove standarde na področju hidroenergetike v tej regiji ter okrepili slovensko-makedonska sodelovanja za prihodnost. Riko je v izvajanje projekta povezal številne slovenske družbe, med drugim Litostroj, Korono, Iskro Impulz, Irmo in Etro, medtem ko so na makedonski strani sodelovala podjetja Granit, Beton, GIM, Hipox, Cvet kompani in Mečos. Iz Rika so sporočili, da hidroelektrarna trenutno predstavlja eno največjih investicij v energetiki na Zahodnem Balkanu.", "title": "Foto V Makedoniji v izvedbi Rika odprli 75 milijonov evrov vredno hidroelektrarno", "keywords": "Gospodarstvo", "lang": "slovenian"}
{"body": "Naklo - Uprava Merkurja, ki jo od sredine seje nadzornega sveta začasno vodi Blaž Pesjak, bo do konca današnjega dne po priporočeni pošti na Kranjsko okrožno sodišče poslala predlog prisilne poravnave, so za STA potrdili v družbi. Vendar bodo v prihodnjih tednih predlog še dopolnili, saj načrt finančnega prestrukturiranja še ni v celoti usklajen z upniki. Merkurjeva uprava se bo tako držala napovedi, da bo predlog prisilne poravnave posredovala Kranjskemu sodišču do konca septembra, četudi še ni uspela skleniti dogovora z bankami upnicami in dobavitelji glede načina finančnega prestrukturiranja. V prihodnjih dneh se bodo tako nadaljevali pogovori z upniki, ki jim Merkur skupaj dolguje kar okrog 750 milijonov evrov, od tega 550 bankam in 200 dobaviteljem. Predsednika uprave in nadzornega sveta sta ob tem prepričana, da bodo upniki pristali na prisilno poravnavo, saj bo ta v kakršnikoli obliki že bo, za vse boljša varianta kot stečaj. Ne želita pa še govoriti o podrobnostih prisilne poravnave. Zato je iz neuradnih informacij znano le obris načrta finančnega prestrukturiranja. In sicer po informacijah iz današnjega Dnevnika koncept reševanja Merkurja predvideva dokapitalizacijo s konverzijo terjatev v višini med 100 in 150 milijoni evrov. H konverziji bodo povabili vse upnike, ki imajo zavarovane terjatve, to pa so tako banke kot nekateri Merkurjevi dobavitelji. Hkrati naj bi se vodstvo Merkurja dogovarjalo za kratkoročno sindicirano posojilo v višini med 30 in 40 milijoni evrov za tekoče poslovanje. Dogovori o načrtu finančnega prestrukturiranja se bodo nadaljevali tudi v petek, ko se uprava Merkurja znova sestane z največjimi bankami upnicami. Ti so po informacijah, ki jih je od bank pridobil časnik Finance, že blizu dogovora, saj so odprti le še detajli. Bo pa za uspeh prisilne poravnave potrebno zagotoviti 60-odstotno podporo upnikov. Že danes pa se je uprava sestala z bosansko družbo Stanić Invest, o kateri so bosanski mediji poročali, da se skupaj z nemškim koncernom BayWa zanima za nakup Merkurjevih trgovskih centrov. Vendar po uradnih podatkih podjetja ne zanima nakup Merkurjevih trgovin. Na današnjem spoznavnem sestanku so ugotovili le, da so dejavnosti podjetij na nekaterih področjih komplementarne in da se splača ohraniti medsebojne stike.", "title": "Uprava Merkurja bo danes na kranjsko sodišče po pošti poslala predlog prisilne poravnave", "keywords": "gospodarstvo;ekonomija", "lang": "slovenian"}
{"body": "Največ posojil je v projekte T-2 vložil NLB Skupščina telekomunikacijske družbe T-2, na kateri naj bi odločali o dokapitalizaciji, je bila na predlog največjega lastnika, družbe Zvon Ena Holding, prekinjena. Takšna odločitev lastnikov na potek prisilne poravnave neposredno ne vpliva, je po skupščini v sporočilu za javnost zagotovil direktor Uroš Rožič. Skupščina naj bi se sicer nadaljevala v naslednjih dneh. Rožič pričakuje prisilno poravnavo v predvidenih rokih Kot je ob tem še povedal prvi mož družbe, ki jo prek Zvona in Gospodarstva Rast obvladuje finančno prezadolžena mariborska nadškofija, se iskanje skupne rešitve nadaljuje, v T-2 pa pričakujejo, da bo dosežena v predvidenih rokih. Prekinitev skupščine in nadaljnje iskanje rešitve je potrdil tudi predsednik uprave Zvona Ena Holding Simon Zdolšek Ker v tem trenutku še ne razpolagamo s končnim stališčem finančnih svetovalcev in ker še potekajo pogovori o različnih možnostih rešitve finančne situacije v družbi Zvon Ena Holding, kar je v neposredni povezavi s postopkom finančne reorganizacije družbe T-2, je bil podan predlog o prekinitvi skupščine. Zdolšek T-2 in insolventno stanje v Zvonu sta v neposredni soodvisnosti Razmere v družbi T-2 in insolventno stanje v Zvonu so zelo povezani in v neposredni soodvisnosti. Prav to je razlog, da danes nismo želeli z morda prehitrim odločanjem o dokapitalizaciji, kot je bilo predlagano, predčasno zaključiti nekih dogodkov, saj želimo najprej urediti celotno sliko, je še dejal prvi mož Zvona, ki se zaveda, da morajo odgovore na vsa vprašanja najti v nekaj dneh. Kot je ob tem povedal, so program finančnega prestrukturiranja holdinga Zvon vložili pretekli teden, ta teden pa ga želijo predstaviti bankam. Odločitev o usodi telekomunikacijske družbe je tako še vedno v rokah večinskega lastnika. Če bo ta upnikom dovolil dokapitalizacijo, bo tako rekoč izgubil moč v T-2. S tem pa tudi možnost, da bi sicer zelo zadolženo družbo prodal in s tem rešil sebe, potem ko je pretekli teden uprava Zvona Ena Holdinga vložila predlog za uvedbo postopka prisilne poravnave. Mogoča je tudi razlastitev lastnikov Upniki bi sicer v lastniške deleže konvertirali polovico navadnih terjatev, takšnih je za okoli 112 milijonov evrov, polovico pa bi dobili povrnjenih v denarju v desetih letih, je za Finance povedal predsednik upniškega odbora Gorazd Tršan, sicer pooblaščenec upnika Gratela. Če Zvon Ena Holding predloga ne bo potrdil, potem bodo upniki odločali o prvem predlogu poravnave, po katerem bi bili v osmih letih poplačani 34,6-odstotno, pravi Tršan. T-2 v tem primeru grozi stečaj. Vendar pa je verjetno tudi, da upniki sprejmejo sklep o zmanjšanju osnovnega kapitala na nič, torej razlastijo zdajšnje lastnike, in hkrati izglasujejo dokapitalizacijo z denarnimi vložki, še piše časopis. Razplet prisilne poravnave T-2 predvsem odvisen od bank upnic Največji lastnik podjetja bo v primeru konverzije terjatev v lastniški delež verjetno postal Gratel, torej podjetje, ki je za T-2 gradilo optiko skupaj z Lokainvestom ima okoli 80 milijonov evrov terjatev. Vendar pa bo razplet prisilne poravnave T-2 predvsem odvisen od bank upnic, torej v prvi vrsti od Nove Ljubljanske banke NLB. Tej T-2 po neuradnih informacijah dolguje okoli 120 milijonov evrov v prisilni poravnavi terjatev ni prijavila, ker ima ločitvene terjatve, tako da v upniškem odboru ne glasuje, hkrati ima NLB terjatve tudi do Gratela in Zvona Ena Holdinga, skupaj še za enkrat toliko kot do T-2. Zato se je že govorilo o možnostih, da bi kar NLB postal lastnik T-2 neposredno ali prek Zvona Ena Holdinga, a je družba mariborske nadškofije to pred meseci zavrnila. Koliko je Gratel dolžan NLB-ju, Tršan ni povedal.", "title": "Usoda T-2 še vedno nejasna. Brez dokapitalizacije sledi stečaj", "keywords": "T-2;upniki;Gratel;skupščina;stečaj", "lang": "slovenian"}
{"body": "Ljubljana - Nadzorni svet Zavarovalnice Triglav naj bi se predvidoma sestal danes in razpravljal o novem predsedniku uprave. Na razpis se je prijavilo devet kandidatov, nadzorniki pod vodstvom predsednika uprave Kapitalske družbe (Kad) Boruta Jamnika pa so 29. junija ob ob pregledu prispelih prijav napovedali, da bodo kandidata izbrali v roku 30 dni. Največjo slovensko zavarovalnico začasno vodi delavski direktor Mišo Čeplak. Andrej Kocič, ki je bil na čelu največje slovenske zavarovalnice od aprila 2005, je predčasno odstopil 28. maja. Nadzorni svet je sprožil postopke za imenovanje novega predsednika uprave ter 13. junija objavil javni razpis. Kot navajajo mediji, naj bi bil med najresnejšimi kandidati za položaj sedanji šef območne enote Ljubljana Matjaž Rakovec, omenjata pa se še Čeplak in nekdanji predsednik uprave Adriatica Dušan Novak.", "title": "Nadzorni svet Zavarovalnice Triglav o novem predsedniku uprave", "keywords": "gospodarstvo;ekonomija", "lang": "slovenian"}
{"body": "Ljubljana - Zaupanje potrošnikov v Nemčiji se je znova izboljšalo, kaže raziskava nürnberškega inštituta GfK. Kazalec zaupanja potrošnikov za avgust je pri 3,5 točke, medtem ko je julija po revidiranih podatkih znašal tri točke. Tokratni dvig je višji kot predhodni mesec, v dolgoročni primerjavi pa je razpoloženje potrošnikov še vedno zelo zadušeno. V Gfk sicer poudarjajo, da bo nadaljnja stabilizacija potrošniškega razpoloženja odvisna od prihodnjega razvoja razmer na trgu dela, še posebej, če bo jeseni prišlo do poglabljanja socialne krize. Eden od razlogov za krepitev zaupanja potrošnikov je namreč tudi ta, da se nemški trg dela za razliko od nekaterih drugih članic EU še vedno relativno dobro drži. Tudi pri pogledu v prihodnost so po navedbah GfK potrošniki precej bolj optimistični, kot so bili na najnižji točki krize na začetku leta. Pričakovanja potrošnikov glede gospodarskih gibanj so se že četrti mesec zapored izboljšala, in sicer se je indeks gospodarskih pričakovanj okrepil za 8,6 točke na -14 točk. Ob začetku leta je bil pri -33 točkah. Potrošniki so kot kaže precenili, da krize sicer še ni konec, se je pa zaključilo obdobje najbolj izrazitega krčenja gospodarske dejavnosti, obenem pa vsaj zaenkrat v največjem evropskem gospodarstvu še ni prišlo do izrazitih socialnih pretresov. Potrošniki so tudi vse bolj optimistični glede stanja v lastnih denarnicah. Potem ko so se njihova pričakovanja glede lastnega dohodka minuli mesec izboljšala za šest točk, so se julija zvišala še za pet točk in tako prvič po aprilu lani pristala v pozitivnem območju pri 1,8 točke. Pri tem gre po trditvah GfK za nasprotno delovanje dveh dejavnikov. Po eni strani je inflacija nizka, po drugi pa je 2,4-odstotno zvišanje pokojnin v začetku julija pozitivno vplivalo na kupno moč. Obenem je začelo delovati tudi več ukrepov iz stimulacijskih paketov za nemško gospodarstvo, med drugim gre za nekatere davčne razbremenitve in nižje prispevke za zdravstveno varstvo. Indeks pripravljenosti za nakupe, ki je bil že tako visoko, se je julija povišal še za 10,6 točke na 25,1 točke, kar je za 51 točk več kot v istem obdobju lani. Na to pozitivno vplivajo predvsem nizke cene zaradi številnih akcij ter nizka inflacija. Obenem je to tudi posledica dohodkovnega optimizma in pa dejstva, da se zaradi nizkih obrestnih mer varčevanje trenutno ne izplača. Istočasno je raziskava, ki jo je izvedla svetovalno-analitska družba Ernst and Young in je bila danes objavljena v časniku Die Welt, pokazala, da kar dve tretjini anketiranih nemških podjetij pričakuje izboljšanje razmer v letu 2010, 80 odstotkov pa jih pričakuje svetlejše čase v letu 2011. Poleg tega pa 54 odstotkov anketiranih podjetij ocenjuje, da bo nemško gospodarstvo iz krize izstopilo močnejše in še bolj konkurenčno kot prej.", "title": "Zaupanje potrošnikov se je v Nemčiji znova okrepilo", "keywords": "gospodarstvo;ekonomija", "lang": "slovenian"}
{"body": "Tožba. MOL od države zahteva 6,5 milijona evrov. Najpozneje čez en mesec bo Gordana Indihar Veličković, sodnica Okrožnega sodišča v Kranju, razsodila o odškodninski tožbi Mestne občine Ljubljana (MOL), ki od Republike Slovenije zahteva 6,5 milijona evrov. “Sodnika je treba zaslišati” MOL toži državo, ker ji ljubljansko okrožno sodišče osem let ni vročilo tožbe – ta je bila vložena leta 1994, vročena pa leta 2002. MOL za zahtevek sploh ni vedela, so pojasnili v občinski službi za pravne zadeve. “Ker je sodišče opustilo vročitev tožbe, so nastale izjemno visoke obresti, saj so tekle ves čas, ko sodišče ni opravilo dolžnega ravnanja,” so dodali. Matija Testen, pooblaščenec MOL, je na včerajšnji obravnavi zavrnil argumente državne pravobranilke Ivanke Demšar Potočnik, da so za to krivi tudi sodni zaostanki in sistemske težave v sodstvu. Zahteval je, naj sodnika, ki mu je bil primer dodeljen (po neuradnih podatkih Testena je to Drago Škrget, ki na ljubljanskem okrožnem sodišču ni več zaposlen, bil pa je vodja oddelka za gospodarsko sodstvo), zasliši. “Če se je spis izgubil ali ostal v predalu, je to protipravno dejanje sodišča,” je dejal Demšar.", "title": "Sodišče tožbo vročalo osem let", "keywords": "sodišče;tožba;MOL", "lang": "slovenian"}
{"body": "Nove cene vinjet Pogajanja z avtoprevozniki o novem sistemu cestninjenja so bila naporna in trda, je po dogovoru dejal minister Samo Omrzel. A avtoprevozniki upajo, da bo ta denar prišel nazaj. Pogajali so se namreč o svežnju ukrepov, ki zajema tako nove cene vinjet kot ves sistem cestninjenja za tovorna vozila. V tem bodo več plačevala ekološko sporna vozila, medtem ko bodo ekološko sprejemljivejša razbremenili. Kot dodatno pomoč prevoznikom pa so zagotovili štiri milijone evrov sredstev za preteklo obdobje in letos. Močno zadolženi Dars pozdravlja dražje vinjete Prevozniki bodo po besedah ministra Omerzele dobili ta sredstva iz podnebnega sklada. In s tem so tudi končali pogajanja, si korektno podali roko in skupaj sprejeli odločitev, da je ta nov sistem cestninjenja potreben, da imamo dolgoročno vzdržno finančno politiko našega Darsa, je pojasnil Omrzel. Klobasa upa na dodatne subvencije Poklicali smo tudi predsednika sekcije avtoprevoznikov pri OPZS-ju Andreja Klobaso in ga povprašali, kaj sta se z ministrom Omerzelom dogovorila. Klobasa pravi, da so bila pogajanja dolgotrajna, skupaj z ministrom in drugimi odgovornimi pa so iskali najboljše rešitve Skomunicirala sva neko zadevo, ki pomeni štiri milijone evrov za subvencioniranje vozil, vse drugo pa je ostalo v zraku. Klobasa pa je na vprašanje, ali torej podpirajo nove cen vinjet, odgovoril Na neki način podpiramo, vendar je treba slovenskim avtoprevoznikom, slovenskemu gospodarstvu prek subvencij ta denar vrniti. Sicer pa naj bi se v torek sešli tako predstavniki obrtne zbornice, GZS-ja, kmetijske zbornice, sindikata kmetov in številni drugi ter preučili, kaj novi vladni ukrepi in tisti, ki so napovedani, prinašajo. Pri tem Klobasa upa, da bodo navzoči tudi predstavniki vlade, saj od vlade pričakujejo, da jim bo prisluhnila in da bo prevladal razum. Drugače pa bodo zagotovo sledili protesti z resnimi posledicami za vso državo.", "title": "Avtoprevozniki upajo na razum pri novih ukrepih vlade", "keywords": "Gospodarstvo", "lang": "slovenian"}
{"body": "Iz Prevent Skupine so sporočili, da za stečaj Preventa Globala niso kriva nesoglasja med lastnikoma ali selitev proizvodnje v BiH, temveč samovoljne poteze slovenskega lastnika, ki je z odločitvami odstopal od Prevent Skupine. Prevent Global Iz Preventa BH so zavrnili poročanje nekaterih medijev, da je do stečaja Preventa Globala prišlo zaradi nesoglasja med slovenskim lastnikom Jankom Zakeršnikom 51-odstotni lastnik in Nijazom Hestorjem iz BiH 47-odstotni lastnik. Prav tako pa za stečaj ni kriva želja po selitvi proizvodnje v Bosno in Hercegovino, pravijo v Prevent Skupini. Član strateškega odbora Prevent Skupine v BiH Adnan Smailbegović meni, da so slabi poslovni rezultati Preventa Globala posledica odstopanja podjetja od poslovne strategije celotne skupine, ki je v večinski lasti Nijaza Hestorja. Kot je dejal, je strateški odbor skupine Preventu Globalu pred dvema letoma predlagal, da se osredotoči na dve razvojni smeri avtomobilsko in neavtomobilsko, ki bi se razvijali vsaka v svojem segmentu. Tako je bil Prevent Global lastnik nekaterih podjetij, ki se ne ukvarjajo z avtomobilsko industrijo, in nekaterih, ki so proizvajale prevleke za avtomobile in rezervne dele. Vendar je večinski lastnik Zakeršnik zavrnil ta predlog in zamenjal celotno upravo predsednik uprave je bil takrat Borut Meh ter pričel z lastno strategijo razvoja družbe. Ta pa je, na žalost, pridelala izgube, ogrozila delovna mesta več kot 1200 ljudi v Sloveniji in na koncu pripeljala do stečaja podjetja, je še dejal Smailbegović. Dokaz za te trditve je po njegovih besedah v tem, da tudi v Sloveniji razen Preventa Globala druga podjetja v Prevent Skupini dobro poslujejo. Kot primer je navedel Prevent Halog v Lenartu, ki posluje brez problemov in v skladu s strategijo celotne Skupine. Samilbegović je še dejal, da stečaj slovenskega Preventa Globala ne bo ogrozil proizvodnje Preventa V BiH. Kot je znano, je uprava Preventa Globala na sodišče vložila predlog za začetek stečajnega postopka, sodišče pa ji je ugodilo. Prevent Skupina je v večinski lasti Nijaza Hestorja, podjetja ima v 15 državah in zaposluje okoli 13.000 ljudi. Skupno ima letno prometa več kot milijardo evrov. V slovenskem Preventu Globalu pa je imel Nijaz Hestor manjšinski 47-odstotni delež, medtem ko je bil večinski 51-odsotni lastnik Janko Zakeršnik. Stečajna upravitelja izbrana nezakonito? Okrožno sodišče v Slovenj Gradcu je za stečajna upravitelja Preventa Gobala in Preventa avtomobilskih delov določilo Borisa Kastivnika in Gregorja Ermana. Kot poroča Dnevnik, pa obstaja sum, da sta bila imenovana nezakonito. Okrožna sodnica na slovenjgraškem okrožnem sodišču naj pri imenovanju ne bi spoštovala vrstnega reda dodelitve zadev stečajnim upraviteljem, saj naj bi preskočila pet upraviteljev, ki bi mogli zadeve dobiti pred njima.", "title": "Smailbegović Za stečaj Preventa je kriv slovenski lastnik", "keywords": "prevent;global;skupina;nijaz;hestor;janko;zakeršnik;dnevnik;stečaj;upravitelj;sodišče;poslovanje", "lang": "slovenian"}
{"body": "Današnji pogovor Pahorja in kandidatke za naslednico Gjerkeša ni prinesel končne odločitve. Jutri usklajevanje v koaliciji. \"Imela sva več kot dve uri dolg pogovor. Občutek imam dober, kar se tiče mojih odgovorov. Kar se tiče odločitve, pa ne vem. Mislim, da mora služba ostati samostojni resor, tudi zavoljo Evropske komisije,\" je po sestanku s premierjem Borutom Pahorjem dejala Duša Trobec Bučan, kandidatka za naslednico ministra za lokalno samoupravo in regionalno politiko Henrika Gjerkeša. Ali bo \"neministrica\", odloča DeSUS \"Pahor je bil zelo odkrit,\" je še dejala Trobec Bučanova po pogovoru. Na vprašanje, ali bi bila pripravljena voditi resor, čeprav ne v vlogi ministrice brez listnice, pa je odgovorila, da je to stvar DeSUS-a, saj jo predlaga stranka. Temeljit pogovor Iz Pahorjevega urada so sporočili, da sta imela premier in Trobec Bučanova temeljit pogovor. Jutri bo glede kandidatke steklo tudi koalicijsko usklajevanje, odločitev pa naj bi sprejel v prihodnjih dneh. Predsednik DeSUS-a Karl Erjavec je po sestanku dejal, da bodo vztrajali pri imenovanju Trobec Bučanove, in ponovil, da bodo v nasprotnem primeru zapustili koalicijo. Sicer se strinjajo, da bi bilo racionalno zmanjšati število ministrstev, vendar pa želijo, da njihova stranka pri tem ohrani enako število ministrov.", "title": "Ima dober občutek", "keywords": "duša trobec bučan;politik;borut pahor;premier", "lang": "slovenian"}
{"body": "Tisk še ni rekel zadnje besede Trend padanja prodaje tiskanih medijev se končuje, pri čemer jih je 20 začelo dosegati rast povprečne prodane naklade. Edini brez negativnega trenda pa so brezplačniki. Na predstavitvi projekta Revidirane prodane naklade tiskanih medijev, ki v okviru Slovenske oglaševalske zbornice poteka od leta 2004, so pojasnili, da so tiskani mediji največji padec prodanih, distribuiranih ali brezplačnih distribuiranih naklad doživeli v obdobju od prve polovice leta 2008 do prve polovice lanskega leta. Negativna smernica se je v drugi polovici lanskega leta nato začela umirjati. Brezplačniki pa so edina kategorija medijev, ki od druge polovice leta 2006 ni imela negativnega trenda. Najvišje prodani tednik je Nedeljski dnevnik, mesečnik pa Vzajemnost Sicer pa imajo med dnevniki najvišjo prodano naklado Slovenske novice, najbolj prodajan tednik je Nedeljski dnevnik, med štirinajstdnevniki je najuspešnejši Čvek v križankah, med mesečniki je najvišjo prodano naklado dosegla revija Vzajemnost, najbolj prodajan dvomesečnik je revija Naš dom, med prilogami je najuspešnejši Vikend, med brezplačniki pa tednik Žurnal in dnevnik Žurnal 24. Predsednica Projektnega sveta RPN-ja Alenka Mervič je še pojasnila, da so revidirani podatki pomembni za učinkovito in kakovostno medijsko načrtovanje, pripomorejo pa tudi k drugim raziskavam.", "title": "Prodaja tiskanih medijev nič več navzdol", "keywords": "Gospodarstvo", "lang": "slovenian"}
{"body": "RTV Slovenija - vaša najboljša prijateljica? Blagovna znamka ne nastane čez noč, na njej moraš nekaj časa delati, moraš pokazati ljudem, da si zaupanja vreden, da se lahko nate zanesejo, pravi radijski voditelj Andrej Karoli. Javni zavod ima številne znamke, programske in osebne, je dejal generalni direktor RTV SLO Marko Filli. Morda pa talentov ne znamo dovolj izkoristiti, je dejal in dodal, da bi se morda morali učiti od Big Banda RTV SLO in Simfoničnega orkestra, saj so v nasprotju s celotnim RTV-jem, kjer programi delujejo vsak po svoje, popolnoma usklajeni. Navzven bi morali po Fillijevem mnenju kazati enotno podobo, vsak pa bi tako bil nekoliko drugačen od drugega. Svojevrstna blagovna znamka je tudi RTV center Koper/Capodistria. Vodja RC-ja Koper/Capodistria Dragomir Mikelič je povedal zgodbo o sodelovanju s podjetjem Silvia Berlusconija in takrat, pred več kot dvema desetletjema, je bil RTV center Koper/Capodistria nekaj časa viden tudi v severni Afriki. Filli je sklenil, da lahko blagovne znamke ustvarijo samo ljudje, če dobro ustvarjajo, se dobro počutijo, imajo radi svoje delo. Blagovne znamke ne more ustvariti organizacija, je še dejal. RTV Slovenija je namreč na duhovit način z živahnimi arhivskimi televizijskimi in radijskimi posnetki na 20. Slovenskem oglaševalskem festivalu predstavljala svoje pomembne znamke. Na predstavitvi, ki sta jo vodila radijec Matej Praprotnik in televizijka Jasmina Jamnik, so se v živo in prek posnetkov predstavili tisti, ki so sodelovali in še sodelujejo pri nastajanju znamk RTV SLO, pa tudi tisti, ki so s svojim prepoznavnim delom sami postali znamke. Z oceno čustvenih izlivov moških voditeljev in komentatorjev pa so postregle RTV-jeve predstavnice nežnejšega spola, Alenka Trlep, Petra Kos, Živa Rogelj in Marjana Grčman. Gledali oziroma poslušali smo posnetke športnih prenosov, nato pa so RTV-jeve novinarke ocenile njihove čustvene nastope in tako blagovne znamke RTV-ja predstavile na nekoliko drugačen način. Bitka med radijskimi in televizijskimi športnimi komentatorji je bila na koncu izenačena, ugotovile pa so, da so čustveni izpadi le v športu dovoljeni le za moške. Predstavitev so popestrili glasbeni vložki ritem sekcije Big Banda, spremljala pa jih Maja Keuc.", "title": "Filli Navzven bi moral RTV delovati kot usklajen orkester", "keywords": "Gospodarstvo", "lang": "slovenian"}
{"body": "Nazadnje so se trošarine na alkohol zvišale 1. julija 2010 Ministrstvo za finance predlaga, da se s 1. aprilom trošarine na pivo, vmesne pijače in etilni alkohol zvišajo za 10 odstotkov. S tem bi se po oceni v proračun dodatno nateklo 9,3 milijona evrov letno. Po predlogu uredbe, ki je bila objavljena na spletni strani ministrstva, bi trošarina na pivo znašala 11 evrov za en odstotek prostorninske vsebnosti alkohola za en hektoliter piva, trošarina za vmesne pijače bi znašala 110 evrov za en hektoliter vmesnih pijač, trošarina za etilni alkohol pa 1.100 evrov za 100 odstotkov prostorninske vsebnosti alkohola za en hektoliter etilnega alkohola. S 1. aprilom se bodo dvignile trošarine na cigarete Novi zneski trošarin na alkohol bi veljali od vključno 1. aprila letos. Rok za pripombe na predlog je 23. marec. Po zakonu o trošarinah lahko vlada z zakonom določene zneske trošarine na alkohol in alkoholne pijače poviša za do polovico. Nazadnje so se te trošarine zvišale 1. julija 2010. S 1. aprilom letos je sicer skladno z zakonom o trošarinah predvideno novo zvišanje trošarin na cigarete, in sicer z zdajšnjih 83 evrov na 86 evrov za tisoč kosov. Naslednje zvišanje teh trošarin je predvideno za letošnji 1. oktober, ko naj bi se zvišale na vsaj 90 evrov za tisoč kosov.", "title": "Finančno ministrstvo predlaga dvig trošarin na alkohol", "keywords": "Gospodarstvo", "lang": "slovenian"}
{"body": "Na slavni Forbsovi listi dolarskih milijarderjev je izmed 1.011 najuspešnejših le 89 žensk. Med njimi pa je le peščica takšnih, ki so do bogastva prišle na pošten način in izključno z lastnim delom in sposobnostmi. Mama Harryja Potterja Začnimo z najrevnejšo med njimi. Joanne Rowling namreč premore le okroglo milijardo dolarjev. Nekoč prejemnica socialne pomoči in mama samohranilka, britanska pisateljica, ki je napisala izredno popularno zbirko Harry Potter ter nato še tri knjige, ki so povezane s čarovniškim svetom. Po končanem študiju je na Portugalskem učila angleščino, ob vrnitvi pa je na vlaku dobila zamisel za knjige o Harryju Potterju, ki se mu je nato posvetila kot svojemu literarnemu prvencu. Da je napisala prvo knjigo, je potrebovala pet let, temu pa sta sledili še dve leti zavrnitev, preden je knjiga končno izšla. Kratico J. K. Rowling ji je predlagal založnik, ker se je bal, da dečki ne bodo hoteli brati fantazijskega romana ženske. Prvo knjigo je Joanne v večini napisala v krajevni gostilni, kjer se spominjajo, da je ure in ure sedela v kotu ob eni sami kavi ter tiho in pridno nekaj čečkala na papir. Iz takratnih čečkarij je pričarala današnje milijardno bogastvo, knjižne in filmske pravice so naredile svoje, največ denarja pa prinašajo avtorske pravice za izkoriščanje lika Harryja Potterja. Od tu gre samo navzgor in večina preostalih trinajstih največjih je Azijk, jasen trend, na katero stran sveta se selijo gospodarski vpliv, gospodarska moč in najpomembnejši finančni tokovi. Družbo Kitajkam delajo Rusinja, Američanka in Španka. Oglejte si zgodbe štirinajst najbolj pridnih, najbolj sposobnih, skratka najboljših, od najrevnejše do najbolj bogate! Presenečeni boste, saj večina izmed njih na prvi pogled izgleda vse prej, kot da bi imele pod palcem na milijarde dolarjev! Lei Jufang, zeliščarica iz Tibeta, težka 1,2 milijarde dolarjev.", "title": "Milijarderke po lastni krivdi", "keywords": "milijarderke;milijarder;milijarda;dolar;evro;bogastvo;uspeh;zaslužek;podjetje;podjetnica", "lang": "slovenian"}
{"body": "Leška osnovna šola. Električna napeljava dotrajana, sanitarije zaprte, kanalizacija zamašena. Več občinskega denarja. Lesce. “Zaradi zelo slabega stanja bomo za investicijsko vzdrževanje Osnovne šole F. S. Finžgarja Lesce v letošnjem proračunu in v proračunu za prihodnje leto namesto predvidenih deset tisoč namenili 30 tisoč evrov,” je za Žurnal24 povedal radovljiški župan Ciril Globočnik. V šoli je predrt pod v mali telovadnici, na hodnikih so dvignjeni pokrovi, v nemogočem stanju so sanitarije, del sanitarij za dečke je že tri leta zaprt, saj bi, če bi ga uporabljali, zamakalo v prostore pod njim, zamaka tudi v jedilnici. Na alarmantno stanje opozarja ravnatelj šole Janez Zupan, s težavami pa je seznanil tudi radovljiške občinske svetnike. Povedal je, da je nadomestna električna napeljava v garderobah na več mestih prežgana, in ker je na nekaterih mestih dosegljiva otrokom, so izklopili elektriko, zaradi česar so šolske garderobe skoraj v temi. Težave imajo tudi z dotrajano kanalizacijo, saj se kanalizacijske cevi pogosto mašijo in fekalne vode tečejo po steni garderobe. Cona umirjenega prometa Ravnatelj mora pripraviti seznam nujnih del, občina je zanje zagotovila trikrat več denarja, kot so ga sicer predvideli v proračunu, med občinskimi svetniki pa je bilo slišati tudi kritične pripombe, da bi moral ravnatelj že prej opozoriti na nemogoče stanje in nevarnosti, ki so jim izpostavljeni učenci. Šolska stavba ni bila prenovljena že 30 let, zaradi povečanega prometa mimo šole pa imajo velike težave tudi z neurejenim vhodom v šolo s Hraške ceste. Župan je pojasnil, da bodo najprej zgradili športno igrišče in se potem lotili ceste. “Ena od možnosti je, da bi mimo šole uredili cono umirjenega prometa, v kateri bi bila največja dovoljenja hitrost 30 kilometrov na uro, s čimer bi zagotovili večjo varnost otrok,” je dodal Globočnik.", "title": "Šola otrokom nevarna", "keywords": "šola;university;college;school;izobraževalna ustanova;univerza;fakulteta;šola;lesce;mesto;vas;nevarnost;afera", "lang": "slovenian"}
{"body": "Nekateri deli Slovenije so brez elektrike, moteno je tudi delovanje telefonov. Motnje v signalu Simobila so na področju Dolenjske (Trebnje in okolica) in Zasavja (Zagorje, Hrastnik, Trbovlje). Tako bo še vsaj do jutri. \"Tehniki so na terenu in se trudijo zagotoviti stabilno in nemoteno delovanje omrežja. Delamo vse kar je v naši moči. Zaradi vremenskih razmer je namreč prišlo do poškodbe daljnovoda Elektra Slovenije, zaradi katerega lahko prihaja do motenj delovanja Si.mobilovega omrežja na področju Dolenjske in Zasavja. Si.mobilovi tehniki so že na terenu in bodo takoj, ko Elektro Slovenije odpravi napako na daljnovodu, zagotovili stabilno in nemoteno delovanje omrežja,\" nam je dopoldne dejal Andrej Krajner s Simobila. Pred slabo uro so na Simobilovi Facebook strani zapisali, da jih je ELES obvestil, da jim daljnovoda danes ni uspelo popraviti. Zaradi teme bodo z delom nadaljevali jutri zjutraj. Pri Simobilu si želijo, da tehniki čim prej popravijo daljnovod. Vsem uporabnikom se za težave iskreno opravičujejo.", "title": "Dolenjska in Zasavje še vedno brez omrežja", "keywords": "vreme;mobilni telefon;", "lang": "slovenian"}
{"body": "Ljubljana - Upravni odbor Adrie Airways se bo popoldne sestal na seji, po kateri ni izključena menjava obeh izvršnih direktorjev družbe. Kot je danes za STA pojasnil predsednik upravnega odbora Maks Tajnikar, banke upnice še vedno niso odobrile premostitvenega kredita, zatika pa se pri največji upnici NLB, kar se zdi Tajnikarju nenavadno. Banke upnice naj bi sicer za podporo sanacije zahtevale menjavo glavnega izvršnega direktorja Tadeja Tufka, mediji pa so v teh dneh poročali, da naj bi tako Tufek kot drugi izvršni direktor Marjan Ravnikar s položaja odstopila sama. Vsekakor oba ostajata v Adrii, saj je Maks Tajnikar pojasnil, da so se že pogovarjali, kakšne obveznosti bi v tem primeru prevzela. \"Gre za delo na hčerinskih družbah, in kar je zelo pomembno - obstaja visoka potreba po ustrezni primopredaji poslov. V Adrii to ni tako enostavno, zahtevamo od njiju, da sodelujeta pri tem,\" je poudaril. Tajnikar meni, da ni smiselno, da bi Tufek odstopil sam, glede na to, kakšne so pogodbene obveznosti. \"Kadrovske menjave v vrhu bodo pri obeh dveh izvršnih direktorjih. Kdaj bodo, pa je odvisno od tega, kako bodo tekli pogovori z bodočimi kandidati,\" je dodal Tajnikar. Slednji s strani bank nima nobene zahteve, da bi moral izpeljati kadrovske menjave, to je po njegovih besedah stvar notranje odločitve. Na današnji seji točke o kadrovskih menjavah po zagotovilih Tajnikarja ni. \"Lahko pa jo uvrstimo, če bodo nekatere stvari do takrat dorečene. Lahko pa se to zgodi tudi čez vikend ali v ponedeljek,\" je še poudaril. Mnenje ministrstva za promet, ki preverja finančno poročilo Adrie, naj bi bilo znano danes ali v ponedeljek. \"Če Adria ostane brez licence za letenje, potem je na zemlji, gre v stečaj,\" je pojasnil Tajnikar. Trenutno dnevno potekajo razgovori z bankami. Največjo oviro pri zagotovitvi kratkoročnega posojila je NLB, kar je po Zajnikarjevih besedah nenavadno, glede na to, da je najbolj izpostavljena s svojimi krediti v Adrii. Ostale banke so pripravljene sodelovati. Razlogov za ravnanje NLB Tajnikar ne pozna. \"Moram priznati, da jih ne razumem. Mislim, da NLB pri tem dela zelo veliko škodo sebi in Adrii,\" meni in dodaja, da je lahko vsak sestanek korak naprej. A obenem opozoril, da gre pri zagotavljanju premostitvenega posojila zelo na tesno s časom. \"Gre tako rekoč za ure in dneve.\"", "title": "Tajnikar: Oviro do posojila za Adrio Airways predstavlja NLB, kar se zdi nenavadno", "keywords": "gospodarstvo;ekonomija", "lang": "slovenian"}
{"body": "Suše še nekaj časa ne bo konec Polovico pšenice uvozimo, pri sladkorju in soji smo v celoti odvisni od uvoza, suša pa je močno oklestila tudi letošnji pridelek, zato se višjim cenam ne bomo mogli izogniti. Direktorica Zbornice kmetijskih in živilskih podjetij pri GZS-ju Tatjana Zagorc je poudarila, da zadnje dražitve kmetijskih surovin že dražijo prirejo živali in mleka ter predelavo živil. Preskrbljenost s sojo, koruzo in žiti pa bo bistvenega pomena za prirejo živali. Povpraševanje se veča, Slovenija pa je v celoti odvisna od uvoza soje in sladkorja. Polovico potrebne pšenice 157.522 ton uvozimo, koruze pa smo lani uvozili 175.122 ton, je še pojasnila. Skupina Žito je najbolj odvisna od cene pšenice, ki je osnovna surovina za njihov nosilni steber, sledijo cene sladkorja, moke durum, riža in kakava, ki so tudi Žitove najbolj strateške surovine. Posledično so zato izpostavljena prav živila iz teh surovin - najbolj kruh in pekovski izdelki ter izdelki iz stebra konditorstvo, so izpostavili v Žitu. Višjim cenam se bomo težko izognili Kje se bodo cene pšenice, ki se v zadnjih dneh tudi na svetovnem trgu precej višajo, ustavile, je težko napovedati, saj se žetev v Evropi še ni končala, pravijo v Žitu. Z notranjimi ukrepi še brzdajo rast cen, če se bo gibanje rasti cen surovin nadaljevalo, pa bodo prisiljeni razmisliti o dvigu prodajnih cen, vendar je v tem trenutku prezgodaj ugibati kdaj in za koliko, so dodali. V Mercatorju so napovedali, da se bodo, če bodo dobavitelji višali cene, o vsakem predlogu spremembe cen posebej pogajali v dobro kupcev. Za zdaj od dobaviteljev še nimajo napovedi sprememb nabavnih cen, je pa verjetno, da se bo pri nekaterih skupinah živil to zgodilo. Tudi do zdaj so se maloprodajne cene višale manj in pozneje, kot so nabavne cene višali dobavitelji, so še pojasnili v trgovcu.", "title": "Slaba letina peha Slovenijo v prehransko krizo", "keywords": "Gospodarstvo", "lang": "slovenian"}
{"body": "Croatia Airlines z linijo Zagreb-Priština Čeprav je od hrvaškega priznanja kosovske neodvisnosti minil le teden dni, nacionalna letalska družba Croatia Airlines že napoveduje odprtje linije Zagreb-Priština. O tej potezi so se kar precej razpisali v srbskem časniku Kurir, kjer menijo, da je bilo hrvaško zavlačevanje s priznanjem Kosova hinavsko. S stališča srbskega tabloida se licemerstvo Hrvatov poleg vzpostavitve letalske povezave s Prištino in Podgorico, medtem ko o liniji s Srbijo še ne razmišljajo , kaže tudi na druge načine. Po podatkih, ki so jih objavili hrvaški mediji, naj bi namreč veliko hrvaških podjetij in družb že odprlo svoja predstavništva v Prištini, med njimi INA, Ledo, Belupo in Podravka, medtem ko drugi svoje izdelke prodajajo prek zastopnikov. Ker naj bi bilo priznanje Kosova daleč stran od politične odločitve nekdanjih jugoslovanskih republik, pri Kurirju menijo, da je motivirano predvsem finančno. To naj bi dokazovalo tudi to, da so Hrvati v zadnjih letih sodelovali pri štirih privatizacijah kosovskih firm, Kosovci pa pričakujejo tudi vključevanje hrvaških gradbenih podjetij v gradnjo dela avtoceste od Drača prek Tirane do Prištine in srbske meje. Slovenci za trohico pametnejši od Hrvatov Tabloid piše tudi, kako so Hrvatom največji trn v peti, vsaj kar se tiče gospodarske širitve na Kosovu, pravzaprav sosedje Slovenci . Hrvaški mediji naj bi namreč pisali o obstoju hotela Gorenje v Prištini in da se Slovenci niso pretirano utrujali s težavami okoli podpisovanja dvostranskega sporazuma o letalskem prometu, tako da že vrsto let letijo ne le v Prištino, temveč tudi na Ohrid, v Tirano in v Podgorico, v nasprotju s Croatia Airlinesom, ki je zadnjih 10 let zavračala vzpostavitvi linije s Kosovom. Slovenci so se tudi tokrat izkazali za precej spretnejše pri uveljavljanju svojih posebnih interesov v tujini. Kot primer Telekom Slovenije je partner kosovskega mobilnega operaterja Ipka in samo v zadnjem letu dni so Slovenci na Kosovu vložili okoli 500 milijonov evrov, piše Kurir.", "title": "Croatia Airlines Na Kosovo ja, v Srbijo ne", "keywords": "Gospodarstvo", "lang": "slovenian"}
{"body": "Ekonomisti napovedujejo boljše čase Nemčija je marca izvozila za 85,6 milijarde evrov blaga, kar je za 10,7 odstotka več kot februarja, in presegla vrednost iz predkriznega marca 2008. Marca je Nemčija povečala tudi uvoz, glede na februar za 11 odstotkov, na 68,4 milijarde evrov, in krepko presegla napovedi ekonomistov. Rast uvoza po mnenju ekonomistov kaže na povečanje domačega povpraševanja. Zunanjetrgovinski presežek je marca znašal 17,2 milijarde evrov, marca lani pa 11,6 milijarde evrov. Na tekočem računu nemške plačilne bilance je 18 milijard evrov presežka, marca lani ga je bilo 1,3 milijarde evrov. Ekonomisti banke Commerzbank napovedujejo nadaljnje izboljšanje v nemški zunanji trgovini. Tudi če bo aprila sledilo nazadovanje, za prihodnje mesece napovedujejo ponovno rast. Problematične bi bile lahko strukturne težave pri številnih trgovinskih partnericah, kar bi lahko zavrlo povpraševanje po nemških izdelkih.", "title": "Nemški izvoz na predkrizni ravni", "keywords": "Gospodarstvo", "lang": "slovenian"}
{"body": "Ljubljana - Izredna revizija Steklarske nove, ki jo je izvedlo podjetje BDO Revizija, je med drugim ugotovila, da so bili nekdanji lastniki seznanjeni s slabim finančnim stanjem družbe, da pa niso ustrezno ukrepali. V kritičnem času je bilo lastnik Steklarske nove ministrstvo za šolstvo, v katerem je bil minister Milan Zver, sicer tudi vidni član SDS. Zver zatrjuje, da so, takoj ko so bile ugotovljene nepravilnosti pri poslovanju, med drugim tudi, da se delavcem ne plačujejo prispevki, zamenjali upravo, nadzorni svet in dali soglasje sindikatu Steklarske nove za vložitev kazenske ovadbe proti vodstvu zaradi neplačevanja prispevkov. \"Nova nadzornika Emanuel Čerček in Boštjan Kolarič, ki ju je imenovalo ministrstvo za šolstvo, sta poskušala storiti vse, da bi se Steklarska nova rešila,\" pojasnjuje Zver. Toda pri tem ne smemo spregledati, da se kljub nekaterim ukrepom stanje v Steklarski novi ni spremenilo. Čerček, ki je bil v času, ko je bil Zver minister, na ministrstvu za šolstvo vodja službe za investicije, pravi, da so takoj, ko so novi nadzorniki konec leta 2007 nastopili mandat, začeli delati, sklicali skupščino in na njej zamenjali direktorja Mihaela Kolarja. \"Ker država ni bila posredno lastnik Steklarske nove, ampak je bilo podjetje v lasti Šolskega centra Rogaška Slatina, kar je predstavljalo eno od napak iz preteklosti, ni imela podlage, da podjetju dodeli nepovratna sredstva. Zato smo od vlade zahtevali, da se Steklarska nova prenese iz Šolskega centra na eno od ministrstev ali Kapitalsko družbo,\" pojasnjuje Čerček. Dodaja, da so se nadzorniki zavzemali, da bi v družbo vstopil strateški partner ali pa da bi jo lastniki dokapitalizirali v višini od dveh do 2,5 milijona evrov. Kot je znano, je bila lani septembra Steklarska nova nato prenesena na Kad. \"Takratni predsedniku uprave (Uroš Rožič, op. p.) je po prenosu na Kad obiskal Steklarsko novo in podprl predlog o dokapitalizaciji. Vendar so ob menjavi vlade dokapitalizaciji nasprotovali nadzorniki Kada,\" pravi Čerček. Toda pri tem velja opozoriti, da dokapitalizacije Steklarske nove, češ da ta ni bila ekonomsko upravičena, niso podprli že nadzorniki Kada, imenovani v času vlade Janeza Janše. Predsednik nadzornega sveta je bil Boris Zupančič, sicer vidni član SDS. Kot smo pred dnevi razkrili v Dnevniku, je revizija podjetja BDO pokazala, da je bila Steklarska nova kapitalsko neustrezna že najkasneje konec leta 2006. Ker direktor Kolar in nadzorniki (do konca leta 2007 so bili to Boštjan Rozman Zgonc, Nataša Hafner Vojčič, Polona Klep, Marjan Čuješ in Pavel Mrkša) niso pravočasno ukrepali, obstaja resna grožnja, da bodo odškodninsko odgovarjali. Po oceni BDO obstaja le manjša verjetnost, da bo kot nekdanji lastnik odškodninsko odgovarjalo tudi ministrstvo za šolstvo. Uprava Steklarske nove namreč ni nikoli sklicala skupščine in predlagala povečanja osnovnega kapitala, ampak je lastnika opozarjala le, da je dokapitalizacija nujna. sebastjan.morozov@dnevnik.si", "title": "Lastniki v Steklarski novi niso pravočasno ukrepali", "keywords": "gospodarstvo;ekonomija", "lang": "slovenian"}
{"body": "Slovenski avtoprevozniki za prevoz blaga prek Italije ne bodo več potrebovali dovolilnic CEMT, je v četrtek sporočil italijanski minister za promet. Italijanska policija od slovenskih avtoprevoznikov ne bo več zahtevala omenjenih dovolilnic. Tamkajšnji minister za promet Altero Matteoli je namreč posredoval pri italijanskih kontrolnih organih. Italijansko prometno ministrstvo je po njegovih navedbah v teh dneh prejelo noto pristojnega tehničnega organa Evropske komisije, ki vsebuje novo oz. drugačno tolmačenje režima, kot se izvaja za obravnavano področje. Matteoli je zaprosil, da napotek nemudoma posredujejo italijanskim kontrolnim organom, da se uskladijo z zadnjimi navodili, ki so jih poslali evropski organi. Slovenski avtoprevozniki ne bodo imeli več težav pri prevozu blaga. Kot so sporočili z ministrstva za promet, je minister Radovan Žerjav od italijanskega kolega v četrtek prejel odgovor na nedavno pismo, v katerem ga obvešča, da je problem različnega razumevanja evropske uredbe presežen. Slovenski avtoprevozniki so se pri izvajanju prevozov v tranzitu prek Italije v zadnjem času srečevali z velikimi težavami, saj so italijanski policijski organi od njih zahtevali dovolilnice CEMT. Tovrstno ravnanje italijanskih organov po mnenju slovenskega ministrstva za promet ni bilo v skladu z veljavno evropsko uredbo. Prometni minister Žerjav je zato pred dnevi italijanskega kolega pisno seznanil s težavami, ga pozval h konstruktivnemu dialogu in čim hitrejši razrešitvi nastalih razmer. Na težave slovenskih avtoprevoznikov je slovenska stran Italijo opozorila tudi na posebnem sestanku pristojnih z obeh ministrstev, ki je bil 14. julija v Rimu.", "title": "Avtoprevozniki Konec težav z dovolilnicami", "keywords": "avtoprevoznik;avtoprevozniki;cemt;dovolilnica;italija;blago;prevoz;tovornjak", "lang": "slovenian"}
{"body": "Državno pravobranilstvo zdaj nasprotuje izplačilu akontacije stečajni upraviteljici Nataši Gibičar Toš, kar pozdravlja tudi nekdanji zaposleni v IUV, ki se proti izplačilu nagrade končno ne bori več sam.", "title": "Prebujenje državnega pravobranilstva", "keywords": "iuv;vrhnika;izplačilo;nagrada;boj;zaposlen;stečajna;upraviteljica", "lang": "slovenian"}
{"body": "S postopkom preoblikovanja ima podjetje od tisoč do tri tisoč evrov stroškov Pri preoblikovanju s. p. v d. o. o. moramo narediti 17 korakov. Na kaj vse moramo biti pozorni, pojasnjuje davčna in poslovna svetovalka Božena Macarol. Katere so pasti preoblikovanja s. p. v d. o. o. je včeraj na seminarju Poslovne akademije Financ razlagala davčna in poslovna svetovalka Božena Macarol. Foto: Urban Štebljaj\"Postopek je zapleten in vsebuje 17 korakov!\" opozarja Božena Macarol Najprej razmislite o ciljih Postopki preoblikovanja so odvisni od motivov: ali želite dejavnost širiti, ali je vaša dejavnost tvegana in bi lahko doživela izvršbo, ali nameravate dejavnost prenesti na naslednike oziroma podjetje prodati. S. p. se lahko namreč proda samo po sredstvih, d. o. o. pa po poslovnih deležih. Sprejeti morate sklep o preoblikovanju, o čemer morate tri mesece pred dejanskim ukrepom ustrezno obvestiti vse upnike. Dobro se pripravite na preoblikovanje Preden se lotite preoblikovanja, izdelajte načrt s potrebnimi koraki in določite odgovorne osebe za posamezne aktivnosti. Predvidite, kdaj se bo podjetje preoblikovalo, dobro popišite vsa sredstva in obveznosti ter proučite možnosti prenove poslovnih procesov. Vključite računovodjo, odvetnika, notarja ... Pripraviti morate računovodske izkaze. Pomembna je predvsem bilanca stanja, s katero ugotovite vrednost premoženja, ki se lahko prosto prenese na novi d. o. o. Treba je preveriti, ali obstajajo sredstva za odpis, stare zaloge, pokvarjena sredstva in podobno. Pridobiti morate tudi ustrezna dovoljenja in licence, če jih potrebuje za opravljanje dejavnosti (na primer v avtoprevozništvu, obrtništvu ...). S pomočjo odvetnika pripravite akt ali pogodbo o preoblikovanju, s katerim se vpišete v sodni register. Vključiti morate računovodjo, lahko še notarja in davčnega svetovalca, odvisno od vrste preoblikovanja (formalno ali materialno). Vse pravice, obveznosti in olajšave se namreč prenesejo na univerzalnega pravnega naslednika, v tem primeru d. o. o. Če s. p. preneha v klasičnem smislu, mora vrniti vse davčne ugodnosti (olajšave in vstopni DDV). Če pa je preoblikovanje davčno nevtralno, se vse davčne ugodnosti prenesejo na d. o. o. V vsakem primeru fizična oseba s svojim lastnim premoženjem še pet let po preoblikovanju podrejeno jamči za obveznosti s. p. Na potezi AJPES in Durs AJPES nato obvesti podjetje, da je s. p. izbrisan iz poslovnega registra, s tem potrdilom pa na Dursu vstopi v sistem DDV. Pri tem mora biti podjetje posebej previdno, da ne ustvari niti dneva prekinitve zavezanosti za DDV.", "title": "Nasvet: Kako s. p. preoblikovati v d. o. o.", "keywords": "izobraževanje;akademija;dogodki;konference", "lang": "slovenian"}
{"body": "Vračila nadomestil za dvig gotovine na bančnih avtomatih drugih bank v Sloveniji bo NLB vsem svojim strankam vrnila 15. novembra. Sporne provizije sta svojim komitentom že vrnili Abanka in NKBM. Kot so sporočili iz Nove Ljubljanske banke, bodo vsem strankam, ki so v obdobju od 20. februarja 2006 do vključno 1. aprila 2007 s kartico BA Maestro NLB Osebnega računa dvignile gotovino na bančnih avtomatih drugih bank v Sloveniji, 15. novembra letos vrnili zneske plačanih nadomestil in pripadajočih zamudnih obresti. Prav tako bodo plačana nadomestila in pripadajoče zamudne obresti vrnili tudi vsem strankam NLB, ki so imele takrat odprt osebni račun v NLB Banki Domžale, NLB Koroški banki in NLB Banki Zasavje, čeprav so bile naštete banke samostojne pravne osebe, proti katerim ni bil sprožen postopek Urada varuha konkurence. Leta 2007 je urad za varstvo konkurence presodil, da so Abanka, NLB, NKBM in Banka Celje ravnale usklajeno, sklepe organov bank pa je označil za nične in prepovedane. Šele letos pa je odločba uradno postala pravnomočna, kar je presodilo vrhovno sodišče. Zneski bodo strankam, ki še poslujejo z NLB Osebnim računom, s katerega so v zgoraj navedenem obdobju dvigovale gotovino, avtomatično nakazani na ta njihov račun. Vračilo nadomestil in plačilo zamudnih obresti bo razvidno na obvestilu o prometu osebnega računa za mesec november, ki ga bodo stranke prejele v začetku decembra 2010. Uporabniki NLB Klika bodo vračilo videli v spletni banki. Stranke, ki so medtem račun v NLB zaprle, bodo povabljene k izplačilu na bančnem okencu.", "title": "NLB bo sporne provizije vrnila 15. novembra", "keywords": "banka;bankomat;provizija;nadomestila;dvig;povračilo;denar;varuh;konkurence;pezdir", "lang": "slovenian"}
{"body": "London/Frankfurt - Tečaji delnic na vodilnih azijskih in evropskih borzah so se danes povzpeli na račun zaveze skupine najbolj razvitih in hitro rastočih držav G20, podane konec tedna, češ da bodo okrevanje svetovnega gospodarstva podkrepili z nadaljevanjem spodbud oziroma pomoči, je poročala ameriška tiskovna agencija AP. V Frankfurtu se je indeks DAX v prvem delu trgovanja povzpel za 0,61 odstotka, pariški CAC 40 je pridobil 0,60 odstotka, londonski FTSE 100 pa 0,73 odstotka. Na Dunaju so se tečaji delnic zvišali v povprečju za 0,54 odstotka, v Milanu pa za 0,30 odstotka. Tudi trgovanje na azijskih borzah je danes potekalo v pozitivnem vzdušju. V Tokiu se je indeks Nikkei zvišal za 0,70 odstotka, v Šanghaju so se delnice podražile za 1,71 odstotka, v Hongkongu za 2,14 odstotka, v Seulu za 1,24 odstotka, na Tajvanu pa za 1,24 odstotka.", "title": "Borzni trgi v Evropi in Aziji navzgor", "keywords": "gospodarstvo;ekonomija", "lang": "slovenian"}
{"body": "Oktobra največji priliv brezposelnih letos - 15.000 Gospodarska kriza je spremenila strukturo brezposelnih. Zavod za zaposlovanje tako zaznava več brezposelnih zaradi stečajev in prenehanja zaposlitev za določen čas. Oktobra letos je bilo na zavodu za zaposlovanje prijavljenih skoraj 94.600 brezposelnih, medtem ko jih je bilo oktobra lani 62.600. Med njimi je največ moških. Delež žensk med brezposelnimi je padel pod polovico, tako da se je oktobra v primerjavi z lanskim oktobrom znižal z 52,2 odstotka na 48,9 odstotka. Več mlajših brezposelnih Spremembe so se pojavile tudi v starostni skupini brezposelnih. Tako se je delež brezposelnih, starih od 15 do 25 let, oktobra glede na enak čas leto prej zvišal s 15,7 na 16,4 odstotka, medtem ko je v celotnem letu 2008 znašal 14,4 odstotka. Pred letom 2007 je delež te skupine vsa leta presegal 20 odstotkov. Med brezposelnimi se je povečal še delež starih od 26 do 39 let - s 30,1 na 33,3 odstotka. Po podatkih zavoda za lani je ta delež znašal 33,5 odstotka. Več brezposelnih zaradi stečajev predvsem na račun Mure Oktobra je najbolj upadel delež dolgotrajno brezposelnih - tistih, ki so na zavodu v zadnjih 16 mesecih prijavljeni več kot 12 mesecev s 50,2 na 34,4 odstotka. Na letni ravni se je znižal tudi delež brezposelnih s I. in II. stopnjo izobrazbe z 39,8 na 38,2 odstotka. Trajno presežnih delavcev in brezposelnih zaradi stečajev je bilo oktobra letos več kot 27.300 oz. 28,9 odstotka, medtem ko je ta delež oktobra lani znašal 22,7 odstotka. Močno se je povečal tudi delež brezposelnih zaradi stečajev, in sicer predvsem na račun stečaja Mure.", "title": "Brez dela več moških in mlajših ljudi", "keywords": "Gospodarstvo", "lang": "slovenian"}
{"body": "Zakon uvaja tudi t. i. malo prisilno poravnavo Novi zakon slabša pogoje za poplačilo navadnih upnikov, zaostrujejo pa se pogoji, kdaj je družba insolventna in nekako olajšuje razlastitev lastnikov. Novela med drugim spreminja pogoje za poplačilo navadnih upnikov v prisilni poravnavi s 50 odstotkov v štirih letih na 30 odstotkov v štirih letih ali 40 odstotkov v osmih letih. Ohranitev zdajšnjega stanja pomeni stečaje, ocenjuje pravosodni minister Aleš Zalar in dodaja, da želi vlada preprečiti stečaje, kolikor je to mogoče, in preprečiti, da delavci pristanejo na zavodu za zaposlovanje . Uvaja se tudi več novih kriterijev za ugotavljanje insolventnosti, med njimi, da ima družba neprekinjeno blokirane račune zadnja dva meseca ali s prekinitvami zadnje tri mesece. Med merili je glede na predlog tudi več kot dvomesečno zamujanje s plačilom obveznosti na podlagi potrjene prisilne poravnave, s plačilom obveznosti do ločitvenih upnikov, ki so nastale pred prisilno poravnavo, in z izvedbo ukrepov iz načrta finančnega prestrukturiranja. Novela daje upnikom tudi možnost za pretvorbo terjatev v lastniški delež na podlagi sklepa upniškega odbora, brez soglasja lastnikov. S tem nekako razlastimo tiste, ki so storili premalo za to, da se družba ne bi znašla v stanju insolventnosti , je dejal. Mogoče bi bilo tudi vplačilo novih delnic in vplačnik novih delnic bi lahko zahteval, da ga sodišče pooblasti za vodenje poslov. Skrajšana roka poslovodstva Omejili bi tudi pooblastila nadzornikov in skupščine insolventne družbe tako glede menjav poslovodstva in nadzornikov kot glede izvajanja drugih ukrepov v družbi, saj bi za to potrebovali soglasje sodišča ob predhodnem mnenju upravitelja in upniškega odbora. Mala prisilna poravnava bi prinesla enostavnejše, hitrejše in cenejše postopke za samostojne podjetnike in mikropodjetja. Dolžnik bi se lahko med drugim neposredno dogovoril z upniki, pri potrjevanju prisilne poravnave pri čemer bi ostal pogoj, da jo mora potrditi 60 odstotkov terjatev med drugim ne bi potrebovali revidiranih računovodskih izkazov in ne mnenj cenilca. Več moči tudi delavcem Novela bi delavce bolj zaščitila s tem, da bi imeli možnost podati ugovor zoper vodenje prisilne poravnave, če bi družba za več kot 15 dni zamujala s plačilom plač do višine minimalne plače ali s plačilom davkov in prispevkov razen če je bilo plačilo teh davkov in prispevkov odloženo v skladu z zakonom, ki ureja davčni postopek.", "title": "Vlada sprejela novelo insolvenčnega zakona", "keywords": "Gospodarstvo", "lang": "slovenian"}
{"body": "Nadzorni svet Istrabenza je objavil razpis za delovno mesto predsednika in člana uprave družbe. Novi član uprave Topič meni, da bi se morali takoj lotiti 450 milijonov evrov dolga. Nadzorni svet holdinške družbe Istrabenz je danes objavil razpis za delovno mesto predsednika in člana uprave družbe. Ta je od začetka tega tedna insolventna, še vedno pa potekajo razgovori z lastniki in bankami upnicami glede njene nadaljnje usode. V ponedeljek se je iztekel rok, do katerega bi morali banke upnice, lastniki in uprava Istrabenza doseči dogovor o finančni konsolidaciji holdinške družbe. Ker tega niso storili, je uprava sprejela sklep, da je družba insolventna, predsednik uprave Igor Bavčar pa je s 15. majem ponudil odstop. Nadzorni svet odstopa je upravo razširil s Tamaro Jerman in Bogdanom Topičem. Uprava ima tako tri člane, medtem ko statut opredeljuje štiričlansko upravo. Prijave do 4. maja Na razpis za predsednika in še enega člana uprave Istrabenza se lahko prijavijo kandidati z najmanj univerzitetno izobrazbo, petimi leti delovnih izkušenj ter potrebnimi strokovnimi, organizacijskimi in drugimi sposobnostmi za opravljanje najodgovornejših nalog. Nadzorniki bodo na prijave čakali do 4. maja, izbrana kandidata pa bodo imenovali za mandatno obdobje šest let. Topič Istrabenz je treba ohraniti Po mnenju novega člana uprave Istrabenza Bogdana Topiča je treba Istrabenz ohraniti. Če se Istrabenz ne bo rešil na pameten način, bo Slovenija izgubila še enega od maloštevilnih ekonomskih operaterjev, ki so dovolj veliki ter dovolj finančno in kadrovsko sposobni, je dejal v pogovoru za današnje Delo. Igor Bavčar Foto Kanal A Topič kot možno rešitev za koprski holding vidi kombinacijo delne zamenjave dolgov za lastništvo s strani bank, delnega odpisa in reprograma na časovni in moratorijski podlagi. Seveda s poslovnim načrtom, v katerem bodo banke videle tudi njegovo vsebino in verjetnost, da se bo podjetje v desetih letih rešilo iz teh težav, je dejal. Nova uprava bi se morala po Topičevem mnenju takoj lotiti 450 milijonov evrov dolga, kolikor ga od skupnega zneska 950 milijonov evrov celotne skupine odpade na finančni holding. Ob tem je povedal, da ima podporo dveh največjih lastnikov. Očitno je, da so nekatere banke na različnih bregovih, nekatere so že unovčevale kredite in za to dobivale delnice, je dodal Topič, ki ga skrbi, da se bodo zaradi tega stvari odpeljale tako daleč, da bo težko nazaj in bo manevrskega prostora za normalno komunikacijo vse manj. A še vedno sem prepričan, da je Istrabenz podjetje, ki bi ga bilo treba ohraniti. Če ne bo prevladal razum, lahko vsa ta zgodba na koncu udari po bankah, po njihovih vodstvih in celo po sistemu financ, na kar je opomnil tudi guverner Banke Slovenije Marko Kranjec, je za Delo še ocenil Topič, ki upa, da bo Bavčar odstopil v tem trenutku. S tem bi namreč dal prostor za dialog med lastniki, upravo in bankami.", "title": "Nadzorniki Istrabenza iščejo novo upravo", "keywords": "istrabenz;banke;dolg;igor;bavčar", "lang": "slovenian"}
{"body": "Posplošena vrednost vseh nepremičnin v Sloveniji je okoli 140 milijard evrov. To je okoli 20 milijard evrov manj kot ob poskusnem izračunu. Ugovori na vrednost niso več mogoči. Direktor urada za množično vrednotenje nepremičnin pri Gursu Dušan Mitrović pravi, da se je ocenjena vrednost vseh nepremičnin glede na poskusno vrednotenje znižala z okoli 160 na 140 milijard evrov. Največji delež te skupne vrednosti, okoli 36 odstotkov, predstavlja vrednost hiš, sledijo stanovanja, javne stavbe in druge nepremičnine. Postopek popisa nepremičnin je državo stal 11 milijonov evrov, za množično vrednotenje so namenili še 4,5 milijona evrov, od tega je največji strošek, 2,6 milijona evrov, predstavljalo obveščanje lastnikov. Do sprememb vrednosti je prišlo zaradi prilagoditve nekaterih modelov vrednotenja, in sicer na podlagi pripomb, ki so jih lastniki posredovali po obveščanju o poskusnem vrednotenju lani jeseni. V registru nepremičnin je 6,1 milijona nepremičnin, od tega 1,16 milijona stavb. Vseh lastnikov je 1,17 milijona. Dostop prek spleta Podatki o vrednosti posameznih nepremičnin so dostopni na spletu (na naslovu e-prostor.gov.si) prek javnega vpogleda v podatke o nepremičninah ali prek aplikacije, s katero je bilo mogoče do podatkov dostopati po obveščanju o poskusnem vrednotenju in s kodo, ki so jo lastniki prejeli v teh obvestilih. Podatki so javni, tako je mogoče videti lastništvo in ocenjeno vrednost za vse nepremičnine. Na te vrednosti ni več možna pritožba ali ugovor. Dobili naj bi obvestila Novela zakona o množičnem vrednotenju nepremičnin predvideva, da bodo lastniki na dom dobili obvestila o vrednosti njihovih nepremičnin. Generalni direktor Gursa Aleš Seliškar pravi, da je pošiljanje še \"v zraku\", saj še nimajo zagotovljenih sredstev. Za tisk in pošto bo strošek okoli 500 tisoč evrov. Lastniki lahko sicer na Gursu dobijo izpis s podatki in vrednostmi za vse svoje nepremičnine. Seliškar lastnikom svetuje, naj preverijo podatke. Te je treba spreminjati v postopkih, v katerih so bili pridobljeni: npr. če gre za katastrske podatke, jih je treba spremeniti v zemljiškem katastru prek upravnega postopka, enako velja za podatke v katastru stavb.", "title": "Vrednost nepremičnin 140 milijard evrov", "keywords": "gurs;nepremičnine", "lang": "slovenian"}
{"body": "Ljubljana - Cena zahodnoteksaške lahke nafte se je včeraj po rekordni petkovi podražitvi na 139 dolarjev za 159-litrski sod rahlo znižala. V dopoldanskem času je bilo treba za sod ameriške lahke nafte odšteti 137,12 dolarja, za sod severnomorske nafte brent pa 135,88 dolarja. K petkovi podražitvi nafte za slabih enajst dolarjev je nedvomno prispevala izjava izraelskega ministra za transport Shaula Mofaza o možnem napadu na Iran, ki je sicer četrti največji svetovni proizvajalec nafte. Na višjo ceno je verjetno vplival tudi nizek dolar, saj se je vrednost slednjega v petek po objavi podatkov, da so v ZDA beležili največji porast stopnje brezposelnosti v zadnjih 22 letih, v razmerju do evra znižala. Stopnja brezposelnosti je maja znašala 5,5 odstotka in je bila za 0,5 odstotka višja kot aprila. K rasti cene nafte so verjetno vplivale tudi izjave predsednika Evropske centralne banke (ECB) Jean-Clauda Tricheta, ki je nakazal možnost zvišanja ciljne obrestne mere ECB, kar je posledično povzročilo okrepitev evra v razmerju do dolarja in jena. Na cene nafte naj bi prispevale tudi špekulacije na finančnem trgu, nekateri analitiki pa menijo, da je glavni krivec za visoke cene nafte presežek povpraševanja nad ponudbo. Organizacija držav izvoznic nafte (Opec) se s tem ne strinja, saj meni, da je ponudbe na trgu dovolj, in ne vidi razloga za povečanje proizvodnje. Nigerijski naftni minister Odein Ajumogobia je sicer prejšnji teden sklical izredno sejo Opeca, naslednja redna seja pa je napovedana za 9. september. Analitiki ameriške investicijske banke Goldman Sachs dopuščajo možnost, da bo cena nafte dosegla raven 150 dolarja za sod. luki.nuredini@dnevnik.si", "title": "Analitiki napovedujejo 150 dolarjev za sod nafte", "keywords": "gospodarstvo;ekonomija", "lang": "slovenian"}
{"body": "Minister Šušteršič pravi, da Sloveniji ne bo treba zaprositi za pomoč EU. Koliko je slabih terjatev, vlada še ne ve natančno, prenesle pa se bodo na novoustanovljeni Slovenski državni holding. Ta bo zamenjal AUKN in prevzel njegovo vlogo. Janez šušteršič Minister za finance Janez Šušteršič je povedal, da je glavna prioriteta vlade zagotoviti stabilnost bančnega sistema in sprostiti kreditni krč, tako da bodo podjetja spet lažje prihajala do posojil. Zato pa morajo najprej prepoznati, koliko je še slabih terjatev v državnih NLB in tudi NKMB. Šušteršič je zatrdil, da ta vlada za razliko od nekaterih prejšnjih nima iluzij, da naj bi se razmere same od sebe izboljšale, zato bo šla v postopek sanacije bilanc bank. Slabe terjatve bodo prenesli na Slovenski državni holding SDH, ki bo po besedah prvega finančnika v državi prevzel tudi terjatve, ki bodo prepoznane kot rdeče, pri katerih denar najverjetneje nikoli ne bo povrnjen. Po Šušteršičevih besedah bo vlada zakon o ustanovitvi SDH sprejela prihodnji teden, delovati pa naj bi začel v začetku jeseni. V vmesnem času pa bo vlada imenovala prehodno upravo, zato bo nemoteno delo zagotovljeno. SDH bo imel podobna pooblastila kot Agencija za upravljanje kapitalskih naložb države AUKN, katerega usoda se zdi ministru manj pomembna, saj ga bo zamenjal SDH. Šušteršič sicer ni hotel oziroma ni mogel povedati, koliko slabih kreditov bo prevzel SDH, saj vlada še nima natančnih rezultatov skrbnega pregleda slovenskega bančnega sistema. Po neuradnih navedbah pa naj bi se številke gibale okoli treh milijard. Po tem, kar je trenutno jasno, se zdi problem Šušteršiču obvladljiv z lastnimi sredstvi in Sloveniji ne bo treba zaprositi za pomoč iz mehanizmov za stabilnost evra. Če pa se bodo problemi izkazali za večje ali se bodo pojavila nova tveganja, potem pa minister v perspektivi naslednjih nekaj let ne izključuje tudi take odločitve. Glede navedb, da je vlada prijavila AUKN zaradi razkritja zaupnih informacij iz vladnih gradiv, pa je dejal, da kolikor ve, vlada tega ni storila. Priznal pa je, da so preiskovalci obiskali tudi njega. Več o tem ni želel komentirati, saj meni, naj preiskovalci ocenijo, ali je res prišlo do kršitev zaupnosti. Člane prehodne uprave naj bi nastavila vlada V oddaji SVET so poročali, da bo imel SDH tričlansko upravo in devetčlanski nadzorni svet. Problematično pa je, da naj bi imel kar pet odvisnih družb, kar je v nasprotju z smernicami Organizacije za gospodarsko sodelovanje in razvoj OECD, ki priporoča združevanje upravljanja v en center. Trenutno je AUKN upravljal z okoli devetimi milijardami državnega premoženja prek treh odvisnih družb. Prehodna uprava, ki naj bi držala do konca junija 2013, naj bi bila sestavljena iz treh članov, ki naj bi jih neposredno nastavila vlada. Prva dva meseca pa naj bi prehodna uprava delovala kar brez nadzornega sveta in akreditacijske komisije. Pozneje pa naj bi štiri člane devetčlanskega nadzornega svet izbrala vlada, štiri poslanske skupine v parlamentu, enega pa pristojni parlamentarni odbor za finance. V NLB naj bi iskali krivce za nastalo stanje. Foto Damjan Žibert Kdo je člana AUKN prijavil policiji? Da bi se lahko zapletlo pri menjavi sedanje uprave AUKN na čelu z Dagmar Komar, pa so poročali v oddaji 24UR. Vladna koalicija naj bi imela težave pri iskanju kandidatov, saj je zakon izredno strog. Član uprave ne sme postati nihče, ki je bil v zadnjih štirih letih funkcionar, mora pa imeti tudi precej vodstvenih izkušenj. Kako intenziven je spopad za državno premoženje, pa nakazuje informacija, da naj bi vlada sedanjo upravo AUKN prijavila policiji. Dva člana AUKN naj bi namreč pred tremi tedni poslancem poslala odprto pismo o NLB. Vlada ju obtožuje, da sta izdala poslovno skrivnost. Člana uprave AUKN Marko Golob in Danilo Grašič sta potrdila, da so ju v ponedeljek zaradi prijave obiskali kriminalisti. Golob pravi, da je izdaja poslovne skrivnosti lahko podlaga za razrešitev uprave, vendar, kot dodaja, vlada nima nikakršne zakonite podlage. Če bi jo imeli, bi jo že zdavnaj izkoristili, sklepa Golob, ki skupaj z Grašičem resno razmišlja o potencialnih pravnih ukrepih zaradi krive ovadbe. Iz AUKN so še sporočili, da so javno objavljeno pismo glede NLB pripravili na podlagi javno objavljenih podatkov, ki so dostopni vsem. Agencija zaupnih podatkov, ki naj bi bili domnevno predmet razkritja domnevna gradiva vlade, nikoli ni imela v posesti ali da bi ji bili dani na vpogled, so še sporočili iz AUKN. Bomo končno izvedeli, kdo je podpisoval sumljive kredite NLB? Foto Thinkstock Komisija državnega zbora za nadzor javnih financ od vodstva banke in AUKN sicer zahteva posebno revizijo sumljivih poslov NLB, od vlade pa poročilo o skrbnem pregledu NLB, ki ga vlada trenutno še obravnava. Predvsem naj bi preverili kreditiranje v velikih zneskih, kreditiranje z NLB povezanih oseb in nekaterih družb ter opravljanje nalog organov NLB. Pripravili pa naj bi tudi podlage za vložitev tožb. Državni sekretar na finančnem ministrstvu Dejan Krušec je povedal, da končno poročilo o pregledu NLB še ni pripravljeno. Ob tem je opozoril, da ugibanja o višini slabih terjatev v NLB škodijo banki. Po njegovih besedah bo skrbnemu pregledu v NLB sledil forenzični pregled, v okviru katerega bodo preverili možnost malverzacij in kanale, po katerih se je denar posojal. Da NLB potrebuje pregled poslovanja, je bila sicer edina točka, s katero so se strinjali tako koalicijski kot opozicijski poslanci. V vseh drugih točkah glede najnovejšega dogajanja v NLB, kjer se je te dni zgodila dokapitalizacija, so se njihova mnenja razhajala. Opozicija je menila, da je dokapitalizacija NLB potekala netransparentno, ter da je nujno treba odgovoriti na to, kakšno je dejansko stanje v banki in kdo je za to odgovoren. Medtem je koalicija menila, da je dokapitalizacija končana, da je vse jasno in da seja ni več potrebna. Andrej Šircelj iz SDS je menil, da seja ni potrebna, saj je bila sklicana zato, ker je opozicija menila, da se NLB prodaja pod mizo. Očitki, da se NLB privatizira, da bo KBC postala večinski lastnik in da bo NLB poslala njena podružnica, da bodo z NLB pod KBC prešle nekatere družbe, kot so Mercator, ne držijo. Nič od tega se ni zgodilo, ker je na to imela pripombe Evropska komisija in ker ima KBC določene obveze, je povzel. Krušec je dejal, da so sklepi, ki so bili sprejeti na skupščini NLB, javni in da se lahko člani odbora z njimi seznanijo tudi iz medijev. Roman Žveglič iz SLS je zato predlagal, da bi sejo prekinili, česar člani komisije, v kateri ima opozicija večino, niso izglasovali. Poslanci opozicije so bili močno ogorčeni nad navedbami, da je o dokapitalizaciji NLB vse jasno. To je sramota, je menila Alenka Bratušek in poudarila, da imajo poslanci pravico izvedeti, kaj se zares dogaja. Bratuškova je bila ogorčena tudi zato, ker je po njihovem mnenju v primeru NLB prišlo do kršenja zakona o varovanju tajnih podatkov. Medtem ko so poslanci, kot je poudarila, s funkcijo dobili dostop do tajnih podatkov, pa minister za finance komisiji na prejšnji seji niti na zaprtem delu ni želel razkriti, kakšne sklepe je vlada sprejela glede ravnanja na skupščini NLB. Janko Veber iz SD pa je med drugim izpostavil, da se je pri dokapitalizaciji banke uresničil scenarij, ki so ga v SD pred njo predstavljali kot alternativo. Dokapitalizacijo s strani Kada in Soda bi morala vlada načrtovati že v začetku, je menil.", "title": "Novi državni holding bo prevzel slabe terjatve", "keywords": "nlb;dokapitalizacija;kbc;sanacija;revizija;poročilo;stanje", "lang": "slovenian"}
{"body": "Peking - Kitajska je v minulem letu kljub finančni krizi povečala svoje devizne rezerve za 23,3 odstotka na 2399 milijard dolarjev, je sporočila kitajska centralna banka. V letu 2009 je Kitajska tako povečala devizne rezerve za 453 milijard dolarjev, kar pomeni celo hitrejšo rast kot v letu poprej. Samo v zadnjem mesecu minulega leta je Kitajska svoje devizne rezerve povečala za 10,4 milijarde dolarjev, poročilo kitajske centralne banke povzema francoska tiskovna agencija AFP. Kopičenje deviznih rezerv Kitajski v veliki meri omogoča izvoz, ki se je v letu 2009 sicer nekoliko upočasnil, a si proti koncu leta ponovno opomogel. Decembra je prekinil 13-mesečni trend krčenja in se okrepil za 17,7 odstotka. Kitajska je sicer novembra tudi uradno prehitela Nemčijo kot največja svetovna izvoznica. Strokovnjaki opozarjajo, da bo to ponovno obudilo pritiske na to državo, naj spremeni vrednost svoje podcenjene valute, juana. Kljub temu Kitajci napovedujejo, da bo vrednost njihovega izvoza letos v primerjavi z minulim letom še upadla. V letu 2009 je bil kitajski izvoz vreden 1200 milijard dolarjev, kar je 16 odstotkov manj kot v letu 2008. \"V najboljšem primeru se bosta v letu 2010 uvoz in izvoz letos vrnila na raven iz leta 2008. A osebno ne verjamem, da se bo to zgodilo,\" je za AFP povedal predstavnik kitajskega ministrstva za trgovino Yao Jian. Kitajski zunanjetrgovinski presežek je lani dosegel 196,1 milijarde dolarjev in je bil za 34,2 odstotka nižji kot v letu 2008. Na kitajskem ministrstvu za trgovino pa pričakujejo, da se bo letos še dodatno skrčil, še poroča AFP.", "title": "Kitajske devizne rezerve so se kljub finančni krizi dvignile za četrtino", "keywords": "gospodarstvo;ekonomija", "lang": "slovenian"}
{"body": "Vlada je spremenila predlog razvojnega zakona za Pomurje. Med drugim so spremenjene investicijske olajšave, ni pa več predvidena oprostitev plačila davka na dobiček. Vlada je oblikovala končno besedilo predloga zakona o razvojni podpori pomurski regiji v obdobju 2010 2015. V novem besedilu, ki je predvideno za obravnavo v državnem zboru po nujnem postopku, so med drugim spremenjene investicijske olajšave, ni pa več predvidena oprostitev plačila davka na dobiček. Protest Murinih delavcev Program spodbujanja konkurenčnosti Pomurja je usmerjen v blažitev posledic finančne in gospodarske krize na tamkajšnjem trgu dela, v šestih letih pa naj bi ustvarili tisoč novih delovnih mest. Obenem naj bi ustvarili pogoje za razvojno dohitevanje drugih slovenskih regij. Predlog zakona določa štiri sklope ukrepov, v šestih letih pa bodo predvideni ukrepi državni proračun stali 162 milijonov evrov. Vlada je predlog zakona že poslala v državni zbor, možno pa je, da bo na klopi poslancev prišel že na oktobrski seji, če bo vladni predlog v petek na sejo uvrstil kolegij predsednika državnega zbora. Za izvajanje programa spodbujanja konkurenčnosti pomurske regije v obdobju od 2010 2015 je namenjenih 30 milijonov evrov, za spodbude za zaposlovanje v obdobju veljave zakona po 11,5 milijona evrov letno. Med sklopi so tudi davčne olajšave za investiranje ter prednostna obravnava programov in projektov iz Pomurja pri kandidiranju za državna in evropska sredstva. Zakonski predlog ustanovitev vladne projektne pisarne v pomurski regiji ne opredeljuje več kot ukrep, temveč kot način izvajanja zakona. Okvirna vrednost ukrepov v okviru prednostne obravnave projektov in programov je 162 milijonov evrov, od tega je največ 90 milijonov evrov namenjenih vlaganjem v infrastrukturo za oskrbo s pitno vodo. Vlaganja v prestrukturiranje in dvig konkurenčnosti kmetijstva in gozdarstva ter živilsko-predelovalne industrijo so ocenjena na 40 milijonov evrov, za vzpostavitev regijskega gospodarskega središča v Pomurju pa je predvidenih 30 milijonov evrov. Nekatere manjše spremembe Spremembe v primerjavi s prvotnim predlogom, ki ga je vlada sprejela minuli četrtek, se po pojasnilih Urada vlade za komuniciranje nanašajo na spodbude za zaposlovanje, kjer se zmanjšanje davčne osnove s prvotno določenih 50 odstotkov povečuje na 70 odstotkov, uvaja pa se tudi dodaten ukrep povračila plačanih prispevkov delodajalca za socialno varnost za obdobje dveh let. Davčna olajšava za investiranje se s prvotno predvidenih 50 odstotkov povečuje na 70 odstotkov. V besedilu zakona ni več prvotno predlagane oprostitve plačila davka na dobiček za pomurska podjetja za obdobje šestih let. Pri zaposlovanju tako imenovanih prikrajšanih delavcev v Pomurju najmanj za dobo 12 mesecev lahko delodajalci uveljavljajo zmanjšanje davčne osnove za 70 odstotkov stroškov tega delavca, vendar največ v višini davčne osnove oziroma do maksimalno dovoljene višine po pravilih državnih pomoči. Če pa delavca zaposlijo najmanj za dve leti, se mu za obdobje dveh let povrnejo plačani prispevki delodajalca za socialno varnost. Podjetja in samostojni podjetniki, ki imajo sedež in opravljajo dejavnost v Pomurju, lahko za investiranje v letih od 2010 do 2015 uveljavljajo zmanjšanje davčne osnove v višini 70 odstotkov investiranega zneska za nove investicije v opremo in neopredmetena dolgoročna sredstva. Omenjeno določilo velja le za investicije v pomurski regiji in največ v višini davčne osnove oziroma do najvišje dovoljene višine po pravilih državnih pomoči.", "title": "V Pomurje bo šlo 162 milijonov", "keywords": "vlada;pomurje;prekmurje;mura;zakon;delodajalec;brezposelnost;brezposeln;seja;državni;zbor;subvencija;zaposlen;zaposlitev;plača;delodajalec;davčna;oaza;podpora;pomurska;regija", "lang": "slovenian"}
{"body": "Vrtec. Zaradi večjega vpisa trije dodatni oddelki v nekdanjem VDC. Otrok ne bo treba zavračati. Postojna. Stavba stare porodnišnice, iz katere se je po zamenjavi nepremičnin med občino in ministrstvom za delo lani v nove prostore preselil Varstveno-delovni center Postojna, ne bo v celoti prazna. Zaradi povečanega vpisa se je občina odločila v njej urediti tri dodatne oddelke vrtca. “Z novim šolskim letom bodo v vrtec znova sprejeti prav vsi otroci s stalnim bivališčem v občini,” so poudarili na občinski upravi, ki je morala za tri dodatne igralnice poskrbeti že lani. Leta 2005 je vrtec obiskovalo 353 otrok v 20 oddelkih, letos pa je vpisanih 600 otrok, ki bodo razporejeni v 33 oddelkov. Le začasna rešitev Ravnatelj Peter Plevnik je zadovoljen, da jim ne bo treba zavračati otrok. “Prostori v stari porodnišnici so res lepo obnovljeni in urejeni v skladu z vsemi normativi, vsa oprema je nova, na vrtu pa je igrišče. Toda ta rešitev je začasna. Dolgoročno namerava občina stisko reševati s širitvijo vrtca v Gregorčičevem drevoredu. Investicija je predvidena v prihodnjem letu,” je dejal Plevnik. Čez počitnice je občina v Gregorčičevem drevoredu že obnovila streho in fasado ter vgradila tovorno dvigalo za kuhinjo.", "title": "Malčki tudi v stari porodnišnici", "keywords": "vrtec;university;college;school;izobraževalna ustanova;univerza;fakulteta;šola", "lang": "slovenian"}
{"body": "Uskladi naj zakone in ustavo Odpuščeni delavci Merkurja in Mersteela, ki niso upravičeni do odpravnin, so premierja in ministra za delo pozvali, naj čim prej poskrbita za usklajenost zakonov z ustavo. Zapisali so, da razžaljeni in obupani čakajo na prihajajočo negotovo prihodnost. Odpravnine in odškodnine, ki bi jih morali delavci dobiti zaradi skrajšanega odpovednega roka, namreč po uvedbi prisilne poravnave ne spadajo več med prednostne terjatve. Delavci so zapisali, da jim je v oporo stališče pravne službe Zveze svobodnih sindikatov Slovenije, ki utemeljuje, da so njihove odpravnine prednostne in da nanje postopek prisilne poravnave nima učinka. Če bi se ravnalo drugače, bi to pomenilo kršitev ustavne pravice do enakega pravnega varstva oziroma enakosti pred zakonom. Če bi se Merkur in Mersteel držala rokov, zapleta ne bi bilo Opozorili so še, da zapleta ne bi bilo, če bi se Merkur in Mersteel držala kolektivne pogodbe, ki kot rok za izplačilo odpravnin določa zadnji dan odpovednega roka. Ker je bilo izplačilo premaknjeno v prihodnost, so se vmes začeli postopki prisilne poravnave. Naslednji problem, ki se bo pojavil po 1. januarju 2011, bo za številne izmed nas in seveda tudi za tisoče drugih po Sloveniji, ki mehko prehajajo v brezposelnost s poznejšo upokojitvijo, naravnost katastrofalen. Odgovorne v vladi tako pozivajo, naj razumno in s polno socialno odgovornostjo razmislijo o tej problematiki in v okviru svoje pristojnosti ukrenejo vse potrebno za dosledno spoštovanje ustave in zagotovitvijo čimprejšnjo usklajenost zakonov z ustavo.", "title": "Nekdanji Merkurjevi delavci so se obrnili tudi na vlado", "keywords": "Gospodarstvo", "lang": "slovenian"}
{"body": "Washington - Produktivnost ameriških delavcev se je v prvem četrtletju letos znova zvišala, in sicer za 3,6 odstotka, kar je sicer bolje od napovedi, vendar precej manj kot v prejšnjih treh četrtletjih. Že tretji teden zapored pa je padlo število prošenj za podporo pri brezposelnosti. Poročili ministrstva za delo kažeta na to, da se je kriza na trgu delovne sile vsaj ustavila, če ne že nazadovala. Nižja rast produktivnosti pomeni, da podjetjem počasi zmanjkuje načinov, da iz obstoječega, okleščenega, števila zaposlenih iztisnejo čim več produktivnosti, zato bodo morala kmalu začeti zaposlovati nove ljudi, menijo analitiki. To se počasi že dogaja, saj se je število prošenj za prejemanje podpore zaradi brezposelnosti pretekli teden, s koncem 1. maja, zmanjšalo za 7000 na letno prilagojeno raven 440.000. Kljub temu analitiki napovedujejo, da bo petkovo poročilo o stopnji brezposelnosti pokazalo, da je bila ta aprila že četrti mesec nespremenjena na 9,7 odstotka. Ameriško gospodarstvo je v prvem četrtletju letos raslo po stopnji 3,2 odstotka, produktivnost pa malce hitreje. Vendar pa je produktivnost v zadnjem četrtletju lanskega leta rasla po stopnji 6,3 odstotka, v tretjem lanskem četrtletju je bila rast višji za 7,8 odstotka, v drugem pa za 7,6 odstotka. Stroški na uro dela zaposlenega so medtem v prvem četrtletju letos padli za 1,6 odstotka, v zadnjem četrtletju lani pa za 5,6 odstotka. Ugodni podatki niso vplivali na trgovanje na newyorški borzi, saj tam med vlagatelji še naprej prevladuje zaskrbljenost zaradi grške dolžniške krize. Borzni indeksi v prvih urah trgovanja na Wall Streetu nazadujejo. Visoka stopnja produktivnosti in ničelna inflacija omogočata centralni banki Federal Reserve (Fed), da obrestne mere ohranja na rekordno nizkih ravneh. Predsednik Feda Ben Bernanke je danes na konferenci regionalne podružnice Feda v Chicagu izrazil optimizem, da se bodo kreditni pogoji letos izboljšali. Bernanke je ocenil, da banke spreminjajo odnos do posojanja, čeprav kreditiranje še naprej nazaduje in dostop do kreditov ostaja otežen. Fed si je zato za osnovni cilj zastavil sprostitev kreditnih trgov, kar je pogoj za zvišanje potrošniške porabe, ki bo zagnala gospodarsko rast. Vendar bo pred tem - tako analitiki - potrebno obnoviti tudi zaposlovanje. Potrošniška poraba sicer raste, vendar počasi. To kaže zadnje poročilo o prodaji 28 ameriških veletrgovin, ki ga je danes objavila agencija Thomson Reuters. Prodaja se je aprila na letni ravni zvišala za pol odstotka, kar je manj od pričakovanj analitikov. Kljub temu pa ameriške veletrgovine že osmi mesec zapored beležijo mesečno rast.", "title": "V ZDA nadaljevanje rasti produktivnosti, manj tudi iskalcev podpore za primer brezposelnosti", "keywords": "gospodarstvo;ekonomija", "lang": "slovenian"}
{"body": "Ljubljana - Javna agencija RS za podjetništvo in tuje investicije (Japti) je lani skupaj z ministrstvom za gospodarstvo in partnerji organizirala 10 vhodnih in 25 izhodnih gospodarskih delegacij, na katerih je sodelovalo več kot 400 slovenskih in 1200 tujih podjetij. Omenjene delegacije so nato sklenile za več kot pol milijona evrov novih poslov. Podjetja, katerih predstavniki so bili v omenjenih delegacijah, ocenjujejo, da so tovrstni dogodki zelo koristni. To zlasti velja za majhna in srednja podjetja, saj jim udeležba v delegacijah predstavlja prihranek časa in stroškov ter bistveno večjo možnost za sklepanje poslov, kot če bi trg obiskala v lastni organizaciji, so sporočili z Japtija. Večina podjetij je v času organiziranih poslovnih konferenc in individualnih razgovorov vzpostavila nove poslovne stike. Novi posli pa niso edini rezultat udeležbe, saj se podjetja delegacij udeležujejo, da bi pridobila več informacij o ciljnem trgu ter zaradi medsebojne izmenjave izkušenj in znanj. Japti tudi letos nadaljuje z izvajanjem programa gospodarskih delegacij. Vabila za udeležbo pa so objavljena na spletnih straneh www.japti.si in www.izvoznookno.si.", "title": "Gospodarske delegacije lani sklenile za več kot pol milijona evrov poslov", "keywords": "gospodarstvo;ekonomija", "lang": "slovenian"}
{"body": "Nuklearka. Maja zadnje izboljšave, nato odločba o podaljšanju obratovanja. Če bo Jedrska elektrarna Krško (Jek) aprila oziroma maja med remontom uspešno odpravila nekaj pomanjkljivosti, ji bo Uprava Republike Slovenije za jedrsko varnost (URSJV) verjetno odobrila podaljšano obratovanje po letu 2023, ko naj bi nuklearka po trenutnih načrtih sicer zaprla svoja vrata. Zastoj pri odpadkih Odlagališče. Minister za kmetijstvo in okolje Franc Bogovič meni, da v zadnjih treh letih \"ni bilo dobre volje za gradnjo odlagališča radioaktivnih odpadkov\". Pričakuje, da bo kmalu izveden odkup zemljišč in pridobljeno gradbeno dovoljenje. Potrebne izboljšave \"Postopek pregleda vloge za odobritev sprememb varnostnega poročila Jek je v zaključni fazi,\" pravi direktor URSJV Andrej Stritar. Postopek se je začel pred tremi leti. V Jeku so morali po njegovih besedah \"skrbno preveriti vse pasivne komponente, kot so cevovodi, kabli in betonske strukture\". Pred pol leta so jim mednarodni strokovnjaki izdali pozitivno mnenje, \"ki pa vsebuje še nekaj zahtev po izboljšavah na objektu\", kar je po Stritarjevih besedah ključni pogoj za odločbo. Polovica javnosti je proti Sicer pa Jek čakata še dva velika varnostna pregleda, eden prihodnje leto, drugi pa čez deset let. Končna odločitev o podaljšanju je v rokah lastnikov, torej vlad slovenske in hrvaške vlade. Obratovanje bo predvidoma podaljšano za 20 let, nato pa bo treba Jek zapreti. Nova koalicija je v svojo pogodbo zato zapisala, da bo \"proučila možnost izgradnje drugega bloka\". V nedavni raziskavi javnega mnenja Agencije za radioaktivne odpadke drugemu bloku sicer odločno nasprotuje 51 odstotkov anketirancev, nadaljnjih 14 jih je proti, dokler se ne reši vprašanje odlaganja radioaktivnih odpadkov.", "title": "O podaljšanju še letos", "keywords": "Stane Rožman;JEK;Krško;NEK;Nuklearna elektrarna Krško;direktor NEK;URSJV;Andrej Stritar", "lang": "slovenian"}
{"body": "Hospic. Sanacija napake na novi hiši bo trajala 30 dni. Stroške seveda krije Lesnina inženiring. Jožka Hegler Vzrok zamakanja v Hiši hospic, ki so jo odprli 21. decembra, je v nepravilno izvedenem detajlu pri ventilacijskih ceveh na strehi. Tako je predstavnik podjetja Irma, ki mu je Lesnina inženiring, ki je hišo zgradila, naročila pregled, povedal na sestanku na Javnem stanovanjskem skladu Mestne občine Ljubljana (JSS MOL). Dovoljenje za delo v Hiši hospic Objava. Pravilnik o socialnovarstvenih storitvah je bil objavljen 15. aprila, tako da lahko društvo hospic zaprosi za dovoljenje za delo. Financiranja prek koncesije pa ne bo, saj storitve v hospicu niso del javne službe, pravijo na ministrstvu za delo. \"Stroški popravila niso znani in niso predmet proučevanja, saj je izvajalec dolžen v času trajanja bančne garancije za dobro izvedbo del izvesti vsa popravila na lastne stroške,\" pravi Jožka Hegler, direktorica JSS MOL, ki je za gradnjo hiše namenil občinska sredstva v višini 1,3 milijona evrov. Bančna garancija v višini 115.500 evrov je sicer veljavna do 11. januarja 2013. Čim manj hrupa Sanacija bo trajala okoli 30 dni, kar je odvisno predvsem od vremena, saj jo bodo izvajali pretežno na strehi. V Lesnini inženiringu so obljubili, da bodo poskrbeli za čim manj hrupa in v izogib neprijetnostim sodelovali s predstavniki Slovenskega društva hospic, ki vodi Hišo hospic. V njej sta trenutno dva oskrbovanca.", "title": "Streha pušča zaradi ventilacijskih cevi", "keywords": "hospic;neprofitna organizacija;streha;skyscraper;stavba;zgradba;hiša;nebotičnik;jožka hegler;oseba;finančne težave;poslovni dogodek", "lang": "slovenian"}
{"body": "Država bo prejemnikom socialne pomoči v celoti sofinancirala nakup digitalnih pretvornikov. Digitalni signal bo zamenjal analognega konec leta. Okoli 260 tisoč gospodinjstev bo moralo do takrat kupiti pretvornik ali zamenjati televizor. Tisti, ki sprejemajo TV-signal prek kabelskega omrežja ali IP-televizije, dekoderjev ne potrebujejo, saj za to poskrbi njihov ponudnik storitev. Država se je namreč zavezala, da bo vsem državljanom, ki so opravičeni plačila RTV-naročnine, omogočila dostop do digitalnih pretvornikov, ki jih bodo potrebovali decembra. Pretvornike bodo potrebovali tisti, ki TV-signal sprejemajo prek hišne ali sobne antene. Poslali vprašalnike Prejemnikom socialne pomoči so na dom poslali okoli 8.200 vprašalnikov, s pomočjo katerih bodo ocenili, koliko sprejemnikov bodo sploh potrebovali. Ocenjujejo, da jih bo od vprašanih med 50 in 60 odstotkov potrebovalo sprejemnike, ki jih bodo kupili prek javnega naročila.", "title": "Socialno ogroženim zastonj", "keywords": "financiranje;poslovni dogodek", "lang": "slovenian"}
{"body": "Verbič Avgusta imenovani nadzorniki pod vprašajem V gospodarskem sporu o ničnosti t. i. stopniščne skupščine Pivovarne Laško se je zgodil preobrat Infond Holding je umaknil tožbo zoper Laško, Šrot pa pojasnil preklic majske skupščine. Spomnimo, da je Infond Holding tožbo proti pivovarni vložil zato, da bi dokazal ničnost t. i. stopniščne skupščine, ki so jo, kot je znano, nato sami izpeljali delničarji. S tem, ko se je glavni protagonist umaknil iz samega postopka, je pokazal, da z majsko skupščino ni nič narobe , je po nadaljevanju glavne obravnave na celjskem okrožnem sodišču dejal predsednik Vseslovenskega združenja malih delničarjev VZMD Kristjan Verbič. Na obravnavi tudi Cerani Glavno presenečenje obravnave je bila udeležba direktorja Infonda Holdinga Pierpaola Ceranija. Kot je pojasnil Verbič, je ta, čeprav je Pivovarna Laško nasprotovala umiku tožbe, vztrajal pri tem. Nič manjše ni bilo niti presenečenje, ko se je na sodišču pojavil nekdanji predsednik uprave Laškega in takrat še tudi posredni večinski lastnik Infonda Holdinga Boško Šrot, ki je pojasnil okoliščine preklica majske skupščine. Šrot je tako dejal, da je sklep o podpisu skupščine 29. maja podpisal, a je bil prepozno objavljen. Za preklic se je odločil zaradi odločitve urada za varstvo konkurence, ki je največjemu lastniku Laškega, torej družbi Infond Holding, odvzel glasovalne pravice. Verbič Avgusta imenovani nadzorniki pod vprašajem Šrotovo pričanje po Verbičevih besedah potrjuje, da je majska t. i. stopniščna skupščina pivovarne legitimna, prav tako vsi na njej sprejeti sklepi. Hkrati je mogoče na drugi strani sklepati, da je avgustovska skupščina nična in da so vsi sklepi ter zasedanja nadzornikov, ki so bili imenovani na tisti skupščini, pod vprašajem, je opozoril. Verbič v skladu s tem pričakuje, da je bil tokratni drugi narok za glavno obravnavo v gospodarskem sporu o ničnosti stopniščne skupnosti PL-ja zadnji. Prvi se je zgodil 2. oktobra.", "title": "Preobrat v zadevi stopniščna skupščina Infond umaknil tožbo", "keywords": "Gospodarstvo", "lang": "slovenian"}
{"body": "Do leta 2014 želijo prodajo povečati na 2150 gigavatnih ur električne energije Petrol je razširil svojo ponudbo energentov - zdaj ne bo prodajal samo naftnih derivatov, ampak tudi električno energijo, in sicer tako malim kot večjim odjemalcem. Član uprave Petrola Rok Vodnik je ob začetku prodaje elektrike gospodinjstvom in malim poslovnim odjemalcem dejal, da želijo tako gospodarstvu kot tudi gospodinjstvom in lokalnim skupnostim kot prvi ponuditi celovito ponudbo energentov na enem mestu. Petrol je sicer že nekaj časa ponujal elektriko večjim industrijskim odjemalcem. Petrol je tako pridobil določene izkušnje in ni čisti novinec na tem področju, je pojasnil direktor področja za elektriko v Petrolu Gorazd Skubin. Skubin je ob tem še povedal, da so marca nato naredili korak naprej in začeli prvo fazo uvajanja dobave elektrike odjemalcem na območju Domžal, Mengša, Komende, Trzina, Prevalj, Mežice in Raven na Koroškem, do zdaj pa so pridobili več kot 1.000 gospodinjskih odjemalcev. Področje elektrike za Petrol pomembna pridobitev Prodaja električne energije je za Petrol pomembna pridobitev , je prepričan Vodnik, ki priznava, da podjetje na tem področju do zdaj ni bil aktiven igralec . Vodnik je prepričan, da gre za energent, ki bo v prihodnosti pomemben. Veliko uporabnikov se bo v prihodnje z novimi tehnologijami preusmerjalo na elektriko. To je segment, v katerem mora biti Petrol kot energetska družba prisoten, je dejal. Ta dejavnost predstavlja znotraj družbe za zdaj manjši delež. Do konca letošnjega leta želijo pridobiti enoodstotni tržni delež v segmentu gospodinjskih odjemalcev, skupno pa nameravajo letos prodati 309 gigavatnih ur električne energije. Do leta 2014 želijo prodajo povečati na 2150 gigavatnih ur električne energije, kar vključuje tako malo- kot veleprodajo, je povedal Vodnik. Električno energijo jim danes zagotavljajo različni dobavitelji, tako doma kot v tujini, je dodal. Prednost? Vsi energenti na enem mestu Na trgu dobavljanja električne energije gospodinjstvom sicer že deluje pet elektrodistributerjev in skupina Gen-I. V Petrolu so kljub temu prepričani, da imajo pred konkurenti veliko prednosti, dodano vrednost pa vidijo predvsem v združitvi vseh energentov na enem mestu.", "title": "Petrol se širi - zdaj prodaja še elektriko", "keywords": "Gospodarstvo", "lang": "slovenian"}
{"body": "Sintal se zanima za nakup podjetja Securita, v katerem delajo tudi nekdanji varnostniki družbe G7. Varuh konkurence je posel že odobril, a se zastavlja vprašanje, zakaj bi Sintal kupoval podjetje, ki ustvarja visoko izgubo. Vse kaže, da bodo nekdanji varnostniki družbe G7, ki so nazadnje našli delo v ljubljanskem podjetju Securita, v kratkem dobili novega, že četrtega delodajalca v zadnjih manj kot treh letih. Podse bi jih prevzel Sintal. Na sedežu družbe so nam potrdili, da se zanimajo za nakup Securite oziroma so se odločili »preveriti smiselnost nakupa«. »Glede na to, da je koncern Sintal največja družba za varovanje v Sloveniji, je prvi pogoj za nakup pridobitev odločbe Javne agencije za varstvo konkurence, da koncentraciji ne nasprotuje. Odločbo smo pridobili in s tem so izpolnjeni osnovni pogoji za nadaljevanje pogajanj,« so pojasnili. Da Matej Svet išče novega lastnika za Securito in da je najverjetnejši kupec prav Sintal Roberta Pistotnika, smo v Dnevniku poročali že konec minulega leta. Do kdaj predvidoma bi bila lahko zaključena transakcija, ni znano. Zakaj Sintal prevzema podjetje, ki je lani ob dobrih treh milijonih evrov čistih prihodkov od prodaje ustvarilo več kot milijon evrov čiste izgube, za zdaj ni jasno. Securita namreč le za plače in druge stroške dela porabi praktično vse, kar zasluži na trgu. Tako bi Securita, četudi bi vozila, opremo in storitve varnostno-nadzornega centra (VNC) po novem brezplačno najemala pri Sintalu, poslovala z izgubo. Tudi višina prostega denarnega toka, ki lahko služi ugotavljanju vrednosti podjetja, je bila za leto 2012 skrb zbujajoča. Znašala je negativnih 1,1 milijona evrov. Securita obvladuje malo manj kot dva odstotka domačega trga. Vprašanje je tudi, kaj bodo od selitve pod okrilje Sintala imeli zaposleni v Securiti. Po dostopnih podatkih je v njej lani delalo več kot 170 ljudi, vsaj toliko jih je bilo v podjetju zaposlenih na podlagi delovnih ur. Njihova povprečna mesečna plača se je zmanjšala s 1120 na 1057 evrov bruto. Na drugi strani v Sintalu prejemajo v povprečju dobrih 1000 evrov bruto mesečne plače, medtem ko je povprečje celotne panoge za leto 2011 znašalo slabih 967 evrov bruto. Securita je bila ustanovljena konec leta 2010, pri čemer naj bi Matej Svet nanjo prenašal posle svoje Varnosti Koper. Ta je prevzemala naročnike in zaposlene G7, preden je končala v stečaju, pa je pri Securiti našlo delo 88 varnostnikov iz Varnosti Koper. Kako je leto 2012 zaključil koncern Sintal, ki je predlani ustvaril 37 milijonov evrov konsolidiranih prihodkov in 3,5 milijona evrov čistega dobička, ni znano, saj poslovnih rezultatov osrednje družbe Sintal in krovnega podjetja Pistotnik za zdaj še ni na voljo. Sodeč iz poslovnih rezultatov osmih povezanih podjetij – Sintal Celje, Sintal Maribor, Sintal Fiva... –, ki so lani skupno zaposlovala okoli 700 ljudi, pa so minimalno celo povečali obseg poslovanja.", "title": "Pistotnik bi prevzel tudi varnostnike Securite", "keywords": "gospodarstvo;ekonomija", "lang": "slovenian"}
{"body": "Ljubljana - Slovenski Siemens je v minulem poslovnem letu, ki se je končalo 31. septembra, ustvaril 57,9 milijona evrov prihodkov, medtem ko so leto prej ti znašali 73,9 milijona evrov. Dobiček iz poslovanja se je skoraj prepolovil in znašal 2,7 milijona evrov. Siemens je krizo pričakal dobro pripravljen, učinke krize pa so blažila predvsem predhodna naročila. Kot je danes na novinarski konferenci v Ljubljani povedala direktorica slovenskega Siemensa, ki je ena manjših regionalnih družb nemške korporacije, Medeja Lončar, je družba v minulem poslovnem letu pridobila za 58,2 milijona evrov novih naročil, a so bili kupci izredno previdni, še zlasti v prvi polovici leta. Podoben trend so zaznali tudi pri investicijah v javno infrastrukturo. Siemens je v Sloveniji prisoten od leta 1992, zaposluje pa 130 ljudi. Prihodki letno nihajo, lani pa so bili učinki krize najbolj prisotni v sektorju industrije, ki v normalnih razmerah predstavlja levji delež v strukturi prihodkov. Sledita energetika in medicina. Slednja v strukturi prihodkov predstavlja od 10- do 15-odstotni delež. Podobna struktura prihodkov sicer velja tudi za celotno korporacijo. V Siemensu za leto 2010 zaradi že pridobljenih naročil načrtujejo nekoliko boljšo prodajo, ki naj bi celo presegla tisto iz poslovnega leta 2008. Po besedah Lončarjeve stavijo predvsem na velika naročila s področja energetike, med katerimi so pomembnejša prevoz novega statorja za Nuklearno elektrarno Krško, dobava prečnega transformatorja za Eles ter prenova statorja in rotorja v Termoelektrarni Šoštanj. Med ključnimi projekti Siemensa v Sloveniji velja v sektorju industrije v minulem letu omeniti prenovo vlivne naprave v Acroniju. Prodaja produktov s področja avtomobilske avtomatizacije in pogonske tehnike se je v prvi polovici leta zaradi krize precej zmanjšala, proti koncu poslovnega leta pa spet začela naraščati. Za divizijo mobilnost je bil eden ključnih projektov vgradnja signalno-varnostnih naprav na železniškem odseku Pragersko - Ormož ter prenova osvetlitve vzletno-pristajalne steze na letališču Jožeta Pučnika v Ljubljani. Ta divizija je sodelovala tudi na dveh razpisih za sistem ETCS (implementacija v infrastrukturi ter na tirnih vozilih), ki pa še nista zaključena. Na področju tehnične opreme objektov je Siemens eden od dobaviteljev opreme za nadzorni center Darsa v Dragomelju, ki naj bi ga odprli v začetku leta 2010, med vidnejšimi projekti pa je bil zaključek tehnične opreme hotela Kempinski Palace v Portorožu. V sektorju energija so poslovno leto najbolj zaznamovali projekti s področja proizvodnje energije, na področju zdravstva pa je Siemens slovenskim bolnišnicam dobavil nekaj tehnološko najnaprednejših diagnostičnih naprav. Korporacija Siemens s sedežem v Berlinu je poslovne rezultate predstavila prejšnji teden. V minulem poslovnem letu je Siemens ustvaril 76,7 milijarde evrov prihodkov (leto prej 77,3 milijarde evrov), od tega kar 23 milijard evrov iz prodaje produktov okoljskega portfelja. Dobiček je znašal 2,5 milijarde evrov, kar je manj kot leto prej, ko je bila večina dobička posledica odprodaje družbe Siemens VDP Automotive v višini 5,5 milijarde evrov.", "title": "Slovenski Siemens minulo poslovno leto z nekoliko slabšim poslovanjem", "keywords": "gospodarstvo;ekonomija", "lang": "slovenian"}
{"body": "Osnutek zakona, ki vsebuje shemo za izplačilo odškodnin izbrisanim, predvideva, da bo vsak izbrisani za mesec dni izbrisa dobil po 30 evrov. Najvišja odškodnina bi tako znašala dobrih 7500 evrov. Po zakonu o povračilu škode izbrisanim bi bilo mogoče tudi uveljavljanje višje odškodnine, če bi imel izbrisani stroške z zdravljenji ali šolnino, a bo treba te stroške dokazati, je poročala TV Slovenija. Veliki senat Evropskega sodišča za človekove pravice v Strasbourgu je namreč 26. junija lani odločil, da slovenske oblasti niso uspele v celoti urediti vprašanja izbrisanih, državi pa je naložil, da mora v letu dni pripraviti celovit sistem izplačila odškodnin izbrisanim. Aprila letos je vlada napovedala, da bo Evropsko sodišče za človekove pravice zaprosila za podaljšanje omenjenega roka, a ji sodišče prošnje ni odobrilo. Zdaj bo vlada, kot napoveduje minister za notranje zadeve in javno upravo Gregor Virant, maksimalno pohitela s pripravo zakona, a ob tem opozarja, da bi ob maksimalni naglici zakon lahko sprejeli kvečjemu septembra. Predvidoma naslednji teden bo zakon predstavljen izbrisanim, konec julija pa naj bi bil poslan v medresorsko usklajevanje in javno razpravo.", "title": "Izbrisanim 30 evrov na mesec", "keywords": "izbrisani;odškodnina;", "lang": "slovenian"}
{"body": "Družbo si želijo dokapitalizirati s 600.000 evri Zvon ena Holding je v petek vložil tožbo, s katero želi doseči ničnost sklepa upniškega odbora T-2 o začetku postopka razlastitve zdajšnjih lastnikov telekomunikacijske družbe. Kot je znano, je upniški odbor T-2 v skladu s sklepom predlagal zmanjšanje osnovnega kapitala na poenostavljen način, zato da bi s tem pokril izgube, sočasno pa predlagal povečanje osnovnega kapitala z denarnimi vložki do višine enega milijona evrov. Ali se bodo upniki podali v tak način reševanja družbe, morajo odločiti do sredine maja. S tem bi bil Zvon ena, ki je za zdaj 95-odstotni lastnik T-2, razlaščen, največji delež T-2 pa bi pristal v rokah Gratela, kar bi za Zvon ena zagotovo pomenilo stečaj. Za seboj bi Zvon ena potegnil tudi Zvon dva in Gospodarsko Rast, mariborski nadškofiji pa bi ostali velikanski dolgovi, ki jih sama ne bi mogla poravnati. Zvon ena in druge lastnike T-2 bi lahko rešilo le poplačilo upnikov ali priprava za upnike sprejemljivejšega načrta prisilne poravnave. Zdajšnji namreč predvideva zgolj 34,6-odstotno poplačilo 112 milijonov evrov navadnih terjatev. Zvon ena sicer namerava T-2 dokapitalizirati s 600.000 evri, kar je v petek že potrdil upniški odbor družbe, zdaj pa Zvon čaka še na mnenje upraviteljice prisilne poravnave in sodišča.", "title": "Zvon ena proti razlastitvi T-2", "keywords": "Gospodarstvo", "lang": "slovenian"}
{"body": "4. junija se obeta celodnevna stavka v podjetju Aha Mura. To lahko prepreči le vodstvo, in sicer tako, da do konca tedna izplača drugo polovico aprilske plače. Bo podjetje izplavalo iz težav? Vse je odvisno od bank. Zaposleni v Aha Muri Izvršni odbor sindikata in stavkovni odbor v Aha Muri sta za 4. junij napovedala celodnevno stavko, če do konca delovnega tedna ne bodo dobili druge polovice aprilske plače. Zaposleni so sicer prvo polovico aprilske plače dobili 17. maja. To bi morali dobiti že pretekli petek, a se to ni zgodilo. Vodstvo je takrat zaposlenim sporočilo, da pogajanja lastnikov z bankami še vedno trajajo in kljub zagotovilom iz prejšnjega tedna niso končana . Pojasnilo je tudi, da so tri banke že dale pozitiven odgovor, na enega pa da še čakajo. Denar od bank naj bi dobili ta teden, prav tako naj bi do konca tega tedna zagotovili denar iz lastnih virov. Zaposlenim je vodstvo tako obljubilo, da preostanek plače dobijo do konca tega tedna. Kako rešiti Aha Muro? Aha Mura, ki se je znova znašla v težavah, je po besedah solastnice podjetja Mojce Lukančič od 7. marca pri bankah poskušala dobiti dodatna likvidnostna sredstva za vsa podjetja v skupini, tudi zato, ker so v letih 2011 in 2012 bankam plačevali prek svojih zmožnosti, a jim to ni uspelo. Nato so rešitev našli v shemi, ki jo ima SID banka za obratna sredstva, s katerimi daje 60 odstotkov poroštva. Skupina Aha je za kredit v višini sedem milijonov evrov ponudila zavarovanje za skoraj 19 milijonov evrov z vsemi podjetji, ki so imela lani 108 milijonov evrov prihodkov. Lukančičeva je še poudarila, da so kljub recesiji ves čas izpolnjevali obveznosti do bank, leta 2012 so odplačali šest milijonov evrov glavnic kreditov in niso dobili niti evra novega, tako da so se razdolževali hitreje, kot bi se lahko glede na splošne razmere, kljub temu pa banke zanje niso imele dovolj posluha. Od sedmih milijonov evrov bodo za Aha Muro namenili 2,2 milijona, pri čemer Mura v skupini prinaša le 30 odstotkov prihodkov. Ker mora zaradi pomoči države Aha Mura 1530 delavcev zaposlovati pet let, bi po njihovih izračunih pogodbena kazen znašala okoli 63 evrov za delavca mesečno, razen če bi država ugotovila, da gre za dogodek na trgu, na katerega ni bilo mogoče vplivati. Tako pa je bilo po njihovem mnenju tudi v resnici, je prepričana Lukančičeva.", "title": "Do svojih plač z grožnjami s stavko", "keywords": "aha;mura;plača;stavka", "lang": "slovenian"}
{"body": "Ljubljana - Trgovanje na Ljubljanski borzi se je danes končalo z rastjo, podražili pa so se vsi blue chipi. Indeks najpomembnejših podjetij SBI TOP je pridobil 2,52 odstotka oz. 14,75 točke in se oblikoval pri 600,59 točke. Med delnicami indeksa so največ pridobile delnice Gorenja, ki so se podražile za več kot štiri odstotke. Borzni posredniki so skupaj ustvarili za 853.540 evrov prometa. Delnice Gorenja so se pri 15.450 evrov prometa podražile za 4,38 odstotka na 4,50 evra, delnice Petrola (61.970 evrov) so pridobile 3,86 odstotka in trgovanje sklenile pri 215 evrih, delnice zavarovalnice Triglav pa so ob 3,62-odstotni rasti trgovanje končale pri 15,75 evra. S slednjimi je bilo za 86.030 evrov prometa. Podražile so se tudi delnice Telekoma Slovenije (41.050 evrov, +2,56 odstotka na 80 evrov) in Krke (+1,91 odstotka na 48 evrov). S slednjimi je bilo tudi največ prometa, in sicer za 305.270 evrov. Delnice Mercatorja (116.070 evrov) so se podražile za 0,86 odstotka na 117 evrov, delnice NKBM (30.660 evrov) pa za 0,34 odstotka na 1,49 evra. Med preostalimi delnicami prve kotacije so se podražile delnice Pozavarovalnice Sava (7100 evrov, +2,94 odstotka na sedem evrov) in Intereurope (2200 evrov, +0,17 odstotka na 0,60 evra). Tečaj delnic Luke Koper je ostal nespremenjen pri 7,70 evra. V standardni kotaciji se je tečaj spremenil edino delnicam Aerodroma Ljubljana. Podražile so se za 1,87 odstotka na 13,65 evra, borzni posredniki pa so z njimi opravili za 4110 evrov prometa.", "title": "Ljubljanska borza: SBI TOP pridobil poltretji odstotek", "keywords": "gospodarstvo;ekonomija", "lang": "slovenian"}
{"body": "Napoved dobička od prodaje vrednostnih papirjev v elektronski obliki Izteka se rok za vložitev napovedi za odmero dohodnine od dobička od prodaje vrednostnih papirjev, od obresti na denarne depozite in drugih tovrstnih dobičkov. Napoved za odmero dohodnine od obresti na denarne depozite pri bankah in hranilnicah, ustanovljenih v Sloveniji ter v drugih državah članicah EU-ja, morajo vložiti tisti zavezanci, katerih skupni znesek obresti na denarne depozite pri teh bankah in hranilnicah je lani presegel znesek 1.000 evrov. Nerezidenti navedene napovedi niso dolžni vložiti ne glede na znesek obresti, so sporočili z Davčne uprave. Napoved za odmero dohodnine od dobička od odsvojitve vrednostnih papirjev in drugih deležev ter investicijskih kuponov morajo vložiti davčni zavezanci, ki so v letu 2011 odsvojili vrednostne papirje in druge deleže ter investicijske kupone. Napoved se mora vložiti v elektronski obliki po sistemu e-davki, če je zavezanec v preteklem letu opravil več kot 10 obdavčljivih odsvojitev tovrstnega kapitala. Tisti, ki so jih opravili manj, pa lahko napoved oddajo tudi na obrazcu v papirnati obliki. Napoved za odmero davka od dobička od odsvojitve izvedenih finančnih instrumentov morajo vložiti slovenski davčni zavezanci, ki so lani odsvojili izvedeni finančni instrument, pridobljen na 15. julij 2008 ali po tem datumu. Zavezancem v napoved ni treba vpisati podatkov o odsvojitvi izvedenih finančnih instrumentov, ki so ga pridobili pred tem datumom, še pravijo na Dursu.", "title": "Dohodnina zadnji dan za vložitev napovedi dobičkov in obresti", "keywords": "Gospodarstvo", "lang": "slovenian"}
{"body": "Revidirana ocena finančnega stanja Probanke, ki je od začetka septembra v postopku nadzorovane likvidacije, izkazuje primanjkljaj premoženja v višini 176 milijonov evrov. Enaka ocena za Factor banko pa izkazuje primanjkljaj premoženja v višini 258 milijonov evrov. Probanka in Factor banka sta od začetka septembra v postopku nadzorovane likvidacije. V obeh bankah so zato pripravili revidirano oceno finančnega stanja, ki seveda ne more biti ugodna. Od začetka septembra tako Probanka izkazuje primanjkljaj premoženja v višini 176 milijonov evrov ob predpostavki pokrivanja izgube s strani lastnikov banke in imetnikov podrejenih kapitalskih instrumentov, so danes sporočili iz Probanke. Iz Factor banke so sporočili, da revidirana ocena izkazuje primanjkljaj premoženja v višini 258 milijonov evrov. Kot so povzeli, je svet Banke Slovenije njihovo revidirano poročilo o finančnem stanju banke na 6. september, ko je stekel proces nadzorovane likvidacije, in predlog ukrepov za njeno prestrukturiranje sprejel v torek. Centralna banka bo načrt posredovala ministrstvu za finance, ki ga bo predložilo Evropski komisiji zaradi pridobitve dokončnega mnenja k ukrepom Slovenije za krepitev stabilnosti finančnega sistema. Revidirana ocena finančnega stanja Probanke in Factor banke potrjuje prvotno oceno Banke Slovenije glede primanjkljaja premoženja obeh bank. Banki ob predpostavki pokrivanja izgube s strani lastnikov bank in imetnikov podrejenih kapitalskih instrumentov ocenjujeta primanjkljaj v višini 434 milijonov evrov, so po torkovi seji sporočili iz Banke Slovenije. Iz načrtov prestrukturiranja izhaja tudi, da bo v vmesnem obdobju Factor banka za poravnavo dospelih obveznosti črpala posojilo v skrajni sili največ v višini 347 milijonov evrov poroštvo države znaša 540 milijonov evrov, Probanka pa največ 294 milijonov evrov poroštvo države znaša 490 milijonov evrov.", "title": "Probanka s 176 milijoni evrov primanjkljaja premoženja, Factor banka pa z 258 milijoni", "keywords": "probanka;izguba;primanjkljaj;banka;factor;likvidacija", "lang": "slovenian"}
{"body": "Podjetje Marmor Hotavlje je bilo letos tik pred stečajem. Skoraj so ga pokopali domači nasedli gradbeni projekti, kjer je bil Marmor Hotavlje podizvajalec zdaj že propadlim gradbenikom od Vegrada do SCT. V prihodnost zdaj zrejo optimistično. Podjetje Marmor Hotavlje, ki ima v Poljanski dolini že več kot 60-letno tradicijo, je bilo letos tik pred stečajem. Zaradi nasedlih projektov propadlih gradbenih firm so morali samo v zadnjih treh letih odpisati ali kako drugače »pozabiti« na šest milijonov evrov, še vedno imajo za štiri milijone evrov odprtih terjatev ter osem milijonov bančnega dolga. A za skoraj deset milijonov naročil, od katerih jih bodo skoraj pol uresničili prihodnje leto, uspešno prestrukturiranje in usmeritev na nove tuje trge jim vlivajo optimizem. Včeraj so precej slovesno in ob prisotnosti ministra za gospodarstvo Radovana Žerjava odprli novo pridobitev, več kot 200.000 evrov vreden stroj za rezanje kamna z vodnim curkom. Marmor Hotavlje je sicer v lasti družine Branka Selaka (v uradnih evidencah zaveden sicer kot Franc Selak), ki ima sam osebno po letošnji dokapitalizaciji z delnicami Gorenjske banke tudi večinski delež in v družbi ostaja kot prokurist. Podjetje sicer vodi direktor Tomaž Kraškovic. »Imamo reference in znanje. V stečaju bi izgubili upniki, lastniki in zaposleni, zato smo se odločili za temeljito prestrukturiranje, a ob tem ohranili 125 delovnih mest. Uspelo nam je z reprogramiranjem posojil pri petih bankah za obdobje petih let, z odplačevanjem začnemo marca. Z dokapitalizacijo so na pomoč priskočili lastniki, mi pa smo poskrbeli za znižanje stroškov in usmeritev na nove, tuje trge. Vlagati v domači trg v teh časih ni smiselno,« ugotavlja Kraškovic. V okviru teh načrtov je tudi naložba v nov stroj z vodnim curkom. Tak stroj Marmor Hotavlje nujno potrebuje za vrhunske izdelke za najbolj zahtevne kupce. Stroj omogoča bolj gladek ter tanjši rez, manj odpadka, večjo natančnost in manj ročne obdelave, ki pa je prav pri vseh delih s kamnom še vedno obvezni sestavni del proizvodnje. Letos jim je v Hotavljah uspelo pridobiti za skoraj deset milijonov evrov poslov, največji je oprema hotela Ritz Carlton v Kazahstanu, vreden kar dva milijona evrov. »Sicer pa smo se usmerili na trge EU, Rusijo, uspešno poslujemo z ameriškim podjetjem Knoll, za katerega izdelujemo kamnite mize. Opremili bomo ta hip največjo in najdražjo luksuzno jahto na svetu, ki je dolga 190 metrov in katere imena ne smem razkriti,« je še dodal Tomaž Kraškovic. Podjetje je imelo lani devet milijonov prihodkov, od tega veliko večino iz slovenskih trgov. Pridelali so dva milijona izgube. Letos je razmerje obrnjeno. Prihodki se bodo skrčili na dobrih sedem milijonov, od tega manj kot polovica na domačem trgu, delež tega pa nameravajo še zmanjševati. Tudi letos bodo poslovali z izgubo, a naj bi bila manjša od milijona. Načrt je, da bi prihodnje leto povečali prihodke na raven iz preteklih let, a izključno na račun tujih trgov. Števila zaposlenih niso zmanjševali in ga ne nameravajo. Podjetje namreč sodi med redke večje zaposlovalce v dolini in je s tega vidika za lokalno okolje ključno. »Rešitev podjetja ob velikih dolgovih je le povečevanje realizacije. Te pa z zmanjševanjem kadra ne moremo doseči. Res pa je, da smo morali močno znižati fiksno plačo, a smo uvedli velik variabilni delež. Zaposlujemo komercialiste, inženirje, informatike. Problem pri nas je, da se za kamnoseka ne da več izšolati. Ta kader bomo morali priučiti sami,« je še razložil Kraškovic.", "title": "Počasi se izvijajo iz finančnega primeža", "keywords": "gospodarstvo;ekonomija", "lang": "slovenian"}
{"body": "Ljubljana - \"Spodbudno je, da se trudijo, a prave učinke bomo še videli,\" je Roman Ferenčak, direktor podjetja Ocean Orchids iz Dobrovnika, ki vzgaja in prodaja orhideje, včeraj komentiral vladni predlog zakona o razvojni podpori pomurski regiji. \"Vprašanje je le, kam bo šel denar, ki ga bodo vložili sem. Določiti bi morala prednostne panoge in podpreti tiste, ki so se v njih že dokazali, ne pa ga razdeljevati vsevprek. Tudi davčna politika je le eden izmed ukrepov. Pri tem ne bi smeli pozabiti na okoljsko politiko in zmanjšanje birokracije, tudi lokalne,\" je poudaril Ferenčak in dodal, da je v Pomurju že dovolj agencij, zbornic in drugih institucij. Precej bolj skeptičen do vladnih načrtov je nekdanji minister za razvoj in ekonomist Jože P. Damijan, ki prihaja iz Lomanoš v občini Gornja Radgona. \"Ta razvojni program za Pomurje ni potreben, ker v osnovi ne ponuja nič takšnega, česar ne bi omogočala že obstoječa zakonodaja. Zakonodaja delodajalcem že zdaj za obdobje enega leta omogoča povračilo plačanih prispevkov za zaposlitev brezposelnih oseb, ki so mlajše od 26 ali starejše od 55 let. Podjetja v pomurski regiji pa lahko že nekaj let 40 odstotkov vlaganj v raziskave in razvoj zaradi regijske olajšave odbijejo od svoje davčne osnove,\" opozarja Damijan. Ob tem pojasnjuje, da je \"edina novost tega zakona nična stopnja davka od dohodka pravnih oseb za novoustanovljena podjetja\". Ta je po njegovem protiustavna, saj favorizira Pomurje pred drugimi regijami, ki so po njegovem prav tako upravičene do podobnih olajšav. \"S to olajšavo se povečuje možnost moralnega hazarda, saj bodo mnoga podjetja špekulirala z odprtjem fiktivnih podružnic v Pomurju ali tja preselila le delček dejavnosti, da bi tako imela davčne olajšave,\" dodaja Damijan. Podobno meni tudi Marko Jaklič z ljubljanske ekonomske fakultete. \"Če bodo druge regije zaradi olajšave v Prekmurju imele manj naložb, bi morala vlada vsem regijam dopustiti, da med sabo tekmujejo tudi z davčnim režimom. Če vlada res verjame, da lahko z nižjimi davčnimi stopnjami pospeši razvoj, naj davčno razbremeni celotno Slovenijo,\" meni Jaklič. \"To je le kapljica v morje, a dobrodošla kapljica,\" ocenjuje Anton Balažek, župan Lendave, ki ima v sklopu upravne enote 17,2-odstotno stopnjo registrirane brezposelnosti. \"Vendarle so ti ukrepi nezadostni, davčna olajšava bi morala biti bistveno širša. V Pomurju bi morali izboljšati tudi poslovno, razvojno in socialno ozračje ter tudi način komuniciranja,\" dodaja Blažek. Župan Gornje Radgone Anton Kampuš zakon \"podpira z vsemi argumenti\". Zatrdil je, da bo zakon \"uspel le, če bo za njim stala strokovno usposobljena ekipa in dober program z zadostnim številom projektov\". \"Vlada mora zagotoviti dovolj finančnih sredstev in privabiti tudi tuje vlagatelje,\" je poudaril Kampuš. \"Domači ali tuji vlagatelji? Ni važno. Naj pridejo tisti, ki bodo vlagali in v regiji ustvarjali višje prihodke ter tudi zaslužke za prebivalce,\" ga je dopolnil župan Ljutomera Franc Jurša. Njegov kolega iz Beltincev Milan Kerman opozarja, da \"bi se morala celotna vlada poglobiti v to, kaj naj naredi v regiji, ki dosega le dve tretjini slovenskega povprečja in kjer je bil še pred stečajem Mure brezposeln že vsak peti prebivalec\". \"Zavlačevanja smo imeli dovolj že pri avtocestah, kar je tudi eden razlogov, da nismo zanimivi za vlagatelje,\" meni Kerman. primoz.cirman@dnevnik.si sebastjan.morozov@dnevnik.si tomaz.modic@dnevnik.si", "title": "Ekonomisti skeptični, županom dovolj čakanja", "keywords": "gospodarstvo;ekonomija", "lang": "slovenian"}
{"body": "Slovenija daleč za sabo pustila Islandijo in Italijo Bonitetna hiša Dun & Bradstreet v avgustovskem poročilu ohranja rating Slovenije nespremenjen pri DB2b. Na lestvici še zmeraj vodi Avstrija pred Švico, nekaterim državam, denimo Italiji in Islandiji, ki ju je Slovenija pustila daleč za sabo, pa se je rating poslabšal. Dun & Bradstreet se v tokratnem poročilu sicer osredotoča na prihajajoče parlamentarne volitve. Kot ugotavljajo, je sedanja vlada prva iz desne sredine, ki je pripeljala vladanje do konca. Kljub napovedim radikalnih reform je ostala pri postopnem izvajanju le-teh, kar je dobro in po mnenju bonitetne hiše zagotavlja kontinuiteto, ne glede na to, kdo bo na volitvah zmagal. Rast plač v javnem sektorju neizogibna Žal pa bo ta vlada, tako ugotavlja Dun & Bradstreet, pustila za sabo razmeroma visoko, 6,8-odstotno inflacijo in programirano, 13-odstotno rast plač v javnem sektorju, ki se ji v letih 2009 in 2010 ne bo mogla izogniti nobena izmed prihodnih vladnih opcij.", "title": "Rating Slovenije avgusta nespremenjen", "keywords": "Gospodarstvo", "lang": "slovenian"}
{"body": "Ljubljana - Rešitev, da bi slabe terjatve bank prenesli na pravno osebo v lasti države, je po mnenju direktorja ZBS Franceta Arharja dobra. \"Rešitev je optimalna, če bo šlo za prenos slabih terjatev treh največjih bank v Sloveniji in če se bo z njimi skupinsko upravljalo z namenom, da se pri dolžnikih doseže čim boljši rezultat,\" je dejal. Rešitev je dobra, če se namera na neko novo pravno osebo v lasti države prenesti slabe terjatve dveh največjih bank, katerih večinska lastnica je država, in banke, katere lastnica je država posredno prek zavarovalnice, je povedal Arhar. \"Gre namreč za tri največje banke tudi po tržnem deležu, kar pomeni, da je njihova prisotnost s terjatvami pri posameznih dolžnikih potencialno največja,\" je pojasnil. Boljša rešitev kot reševanje znotraj bank \"Če je namen prenosa, da bi ti dolžniki začeli boljše poslovati, se mi zdi skupinsko upravljanje teh terjatev z namenom, da se pri dolžniku doseže čim boljši rezultat in da se posledično terjatve poplačujejo, optimalno,\" je povedal Arhar v odzivu na napoved ministra za finance Janeza Šušteršiča, da je to boljša rešitev kot pa reševanje znotraj bank, saj da gre za sistemski problem. Vprašanje pa je, na kakšen način bi se prenos izvršil. \"Če bi država dala banki v zameno za to premoženje obveznice, bi to zanjo pomenilo novo zadolžitev. Če bi pa bi ji dala državno garancijo, bi to za banko pomenilo, da nadomešča eno vrsto premoženja, ki je brez državne garancije, z drugo, kar bi imelo pozitiven vpliv na bančni kapital, saj bi ga to razbremenilo,\" je povzel Arhar. Prenos slabih terjatev na poseben sklad ali agencijo zunaj bank Združenje bank Slovenije (ZBS) je skupaj z Banko Slovenije julija pripravilo analizo mogočih modelov za prestrukturiranje slabih terjatev bank in jo posredovalo vladi. Glede načina sanacije bank se je koalicija v začetku minulega tedna uskladila o prenosu slabih terjatev na poseben sklad ali agencijo zunaj bank. Po Šušteršičevih besedah je treba proučiti še javnofinančne učinke. V sredo dopoldne naj bi o tem vprašanju ter o vprašanju glede vnosa fiskalnega pravila v ustavo in upravljanju državnega premoženja razpravljala koalicija, za popoldne pa je predsednik vlade Janez Janša sklical sestanek predsednikov parlamentarnih strank, vodij poslanskih skupin in poslancev narodnih skupnosti.", "title": "Arhar: Predlog o sanaciji treh bank prek nove pravne osebe je dober", "keywords": "gospodarstvo;ekonomija", "lang": "slovenian"}
{"body": "Čitalniki dokumentov so povzročili tiho revolucijo. Podjetja po celem svetu so v zadnjih letih z digitalizacijo poslovne dokumentacije izvedla kvalitativni preskok v poslovanju. Digitalizacija pomeni korak k urejenemu delu z dokumenti podjetja. Nadomešča ročno delo z njimi ter zagotavlja varno rokovanje, arhiviranje in sledenje dokumentov. Kadar koli in kjer koli. Vsakodnevno delo z dokumenti pomeni za podjetja izjemen časovni vložek. Čas zaposlenih seveda sodi med stroške poslovanja, ti pa morajo ostati kar se da nizki. Raziskave proizvajalca Canon dokazujejo, da zaposleni v podjetjih izgubijo na teden kar do osem ur z iskanjem dokumentov. Učinkovito delo z dokumentacijo je torej pot do prihrankov in izboljšane konkurenčnosti podjetja. Digitalizirano poslovno dokumentacijo lahko uporabniki neposredno delijo na delovnih spletnih portalih ali delajo z njimi prek omrežji podjetij in interneta. Tovrstni dokumentaciji se lahko dodajajo opombe, možno je evidentiranje, spreminjanje velikosti, zakrivanje zaupnih delov ter dodajanje podpisov in pečatov podjetja. Čitalnik dokumentov je izjemno orodje za sledenje dokumentov, saj omogoča takojšen pregled nad celotno knjižnico predhodno preslikanih vsebin. Med zelo priporočljive čitalnike sodi Canon DR-M140, ki je trenutno najbolje prodajan model v Evropi. Po velikosti sodi med kompaktne čitalnike, zaradi zmogljivosti pa je primeren tako za manjša podjetja kakor za banke, zavarovalnice in javno upravo. Canon DR-M140 je odličen za visoko intenzivnost dela in polno obremenitev prek celega dneva. Je srce produktivnosti delovnih skupin in oddelkov. Z zmogljivostjo do 40 listov ali 80 strani na minuto pri ločljivosti 300 dpi je čitalnik popoln za zahtevna poslovna okolja tako glede frekvence kakor glede kakovosti izpisov. Zaradi slednje je prepoznavanje podatkov v dokumentih in razvrščanje datotek preprosto, hitro in intuitivno. Čitalnik Canon DR-M140 podpira rabo več vrst datotek. Med njimi so najbolj razširjene PDF, PDF-A, TIFF, JPEG in BMP. Vsebino lahko izvozi tudi neposredno kot datoteko PowerPoint. Canon DR-M140 zmore kar 6000 obdelanih strani na dan. Podpira izjemno širok izbor medijev. Vase brez težav sprejme trde in debele papirje, dolge tudi do 3 m, ter plastične kartice. Napak pri podajanju skorajda ni. Za to skrbi ultrazvočni sistem za zaznavanje dvojnega podajanja. Čitalnik zaseda izjemno malo prostora. Ker v višino meri komaj 10 cm, ga lahko pospravimo tudi v pisarniški predal. Opremljen je z izbirnim podajalnim mehanizmom. To pomeni, da lahko izberemo, ali bo dokumenti odloženi na vrhu ali za čitalnikom. Naprava torej ne potrebuje dodatnega prostora za obdelane dokumente in bo zagotovo našla svoj prostor v še tako natrpanih pisarnah. Podjetje Birosistemi ponuja čitalnik DR-M140 za resnično prijazno ceno. Ob uvajanju čitalnika v delovno okolje podjetja ponujajo tudi brezplačno svetovanje. Ne utapljajte se več v kupih papirja in pošljite povpraševanje še danes. Birosistemi.", "title": "Papirologija prepušča mesto digitalnim dokumentom", "keywords": "papirologija;prepušča;mesto;digitalnim;dokumentom;pr;članek;oglas;oglasno;sporočilo;birosistemi", "lang": "slovenian"}
{"body": "Obisk v Kitzbühlu premier Borut Pahor je sam prosil in dal navodila finančnemu ministru Francu Križaniču, da se pogovarja z možnimi tujimi vlagatelji in brez posrednikov. Finančni minister Franc Križanič se po seji vlade ni mogel izogniti vprašanju o obisku v avstrijskem Kitzbühlu in srečanju z glavnim izvršnim direktorjem ameriškega bančnega velikana Goldman Sachs za Nemčijo, Avstrijo, Rusijo ter Srednjo in Vzhodno Evropo ter očitkov, da je služba za odnose z javnostjo na ministrstvu njegovo pot prikrivala. Po njegovih pojasnilih je bila to službena pot, ki je evidentirana. Ne vidi razloga, zakaj naj bi ga zanikali. Na vnovične očitke, da je šlo za sprenevedanje, je znova odgovoril, da ničesar ne prikrivajo. Franc Križanič Pojasnil je, da navezujejo stike z vlagatelji, za katere ocenjujejo, da jih Slovenija zanima in da so lahko koristni za njen razvoj. Sestanek z Debeliusom minuli petek je bil po njegovih besedah dlje časa načrtovan. Na vprašanje, zakaj se z vlagatelji ne pogaja agencija, pa je odgovoril, da bo vstopila, ko bo interes dovolj velik, trenutno pa sam navezuje stike z vlagatelji z vsega sveta. Premier Borut Pahor je zatem poudaril, da je sam prosil in dal navodila Križaniču, da se pogovarja z možnimi tujimi vlagatelji, in pri tem zahteval, da to počne brez posrednikov. Za sestanek z Dibeliusom sicer ni vedel, a to tudi ni bilo potrebno. Sestanki nekaj običajnega? Tudi strokovnjaki se strinjajo, da ugled države zaradi tajnega obiska Križaniča v mondenem smučarksem središču ni pod vprašajem, prav nasprotno. Treba je postaviti v neko drugo luč in osnovna zadeva je, da so danes nekatera podjetja celo pomembnejša kot države, pravi Milan Brglez. Peter Kraljič pa pravi Taki pogovori so ponavadi diskretni in se ne obešajo v javnost. Jaz ne vem sicer kaj sta se pogovarjala, ampak to zame ni nič presenetljivega. Presentljivo pa je, da so se o sestanku na ministstvu sprenevedali, ministrov svetovalec Žiga Čebulj pa je kakršenkoli obisk v Kitzbilu zanikal. Danes Križanič tega ni želel komentirati. Ob tem upokojeni direktor Kraljič pravi, da če je bil minister v Kitzbuhlu, nima smisla zanikati. Ali bi morali biti brez komentarja ali pa bi morali povedati, je prepričan. Če so sestanek poskušali prikriti, je vse bolj dvomljiva tudi vsebina Kitzbilskih pogovorov. Uradno so besede tekle le o dokapitalizaciji NLB. Goldman Sachs naj bi bil pripravljen vložiti 50 milijonov evrov. Tri dni po kitzbuhlskem sestanku pa je Goldman končal tudi posel izdaje obveznic v vrednosti milijarde in pol. Za sodelovanje strateških partnerjev pri dokapitalizaciji NKBM Vlada je sicer agenciji za upravljanje s kapitalskimi naložbami države podala mnenje, da lahko v okviru 51-odstotnega državnega deleža ob primernih pogojih pri dokapitalizaciji Nove kreditne banke Maribor NKBM v lastništvo vstopi tudi strateški partner. Križanič je zatrdil, da obstaja več strateških partnerjev, ki se zanimajo za sodelovanje pri dokapitalizaciji NKBM. Z vsemi imajo na ministrstvu intenzivne stike, tako pisne kot ustne. Glede časovnice za dokapitalizacijo je povedal, da je precej kratka, saj naj bi do nje prišlo že v prvi polovici leta. Interesentov naj bi bilo po Križaničevih besedah več, pri čemer ni zanikal, da je med njimi tudi Goldman Sachs. Kot je pojasnil, glavni vzrok za dokapitalizacijo druge največje banke, ki je v pretežni državni lasti, ni samo ustvarjanje pogojev za širitev posojilne dejavnosti, temveč tudi izboljšanje strukture v okviru skupine NKBM in sposobnosti banke za širitev v regiji, na primer v Italijo in Avstrijo. Uprava in nadzorni svet banke sta pripravila predlog za dokapitalizacijo, agencija za upravljanje s kapitalskimi naložbami države pa zdaj potrebuje strateško usmeritev vlade kot lastnika o postopku dokapitalizacije in ne toliko glede same višine. Kot je spomnil finančni minister, je vlada že na skupščini julija 2009 potrdila, da se strinja s povečanjem kapitala, danes pa je dala agenciji še mnenje, da se je pripravljena odreči sodelovanju v dokapitalizaciji, v kolikor se dobi strateškega partnerja, ki bi bil v okviru 51-odstotnega lastniškega deleža države pripravljen podpisati delničarski sporazum, po katerem bi imela država v primeru izstopa predkupno pravico po primerni ceni. Ta bo namreč po Križaničevem prepričanju ob izboljšanju gospodarskih razmer višja. Za partnerstvo v NKBM naj bi se zanimalo več interesentov. Foto Občina Središče ob Dravi Če pa do tega ne bo prišlo, vlada sicer še vedno podpira vstop institucionalnih vlagateljev v lastništvo banke, a bo država ob tem ščitila svoje interese s sodelovanjem v dokapitalizaciji. Vire bo v tem primeru tako kot pri dokapitalizaciji Nove Ljubljanske banke NLB pridobila s prodajo ustreznega državnega premoženja in tako ne bo neposredno vplivala na dodatno zadolžitev. Odločitev o dokapitalizaciji NLB je dokončna Glede dokapitalizacije NLB je ponovil, da je odločitev zanjo dokončna in da se dvofazno odvija v višini 250 milijonov evrov in po ceni 116 evrov na delnico. Vlada je po Križaničevih besedah zainteresirana, da pri njej z ustreznim deležem sodeluje tudi druga največja lastnica, belgijska KBC, pogajanja z njo pa sedaj vodi agencija za upravljanje s kapitalskimi naložbami države in o njih redno obvešča ministrstvo. Ker bo vlada dokapitalizacijo morala priglasiti tudi pri Evropski komisiji, je pojasnil, da imajo v Bruslju zaradi trenutnih razmer v finančnem sistemu pozitiven odnos do dokapitalizacij bank s strani države.", "title": "Bodo Američani partnerji v NKBM?", "keywords": "nkbm;nova;kreditna;banka;maribor;franc;križanič;finance;dokapitalizacija;vlada;državni;delež;nkbm;strateški;partner;nlb;nova;ljubljansk;a banka;premoženje;država;kbc;belgija;kitzbühl;goldman;sachs", "lang": "slovenian"}
{"body": "Singapur - Cene nafte se v današnjem azijskem elektronskem trgovanju niso bistveno spremenile in vztrajajo nekoliko nad ravnjo 89 dolarjev za 159-litrski sod. Vlagatelji pozorno spremljajo dogajanje zaradi zaprtja trans-aljaškega naftovoda minuli konec tedna, a zdi se, da trajnejših posledic za oskrbo zahodnega dela ZDA ne bo. Zahodnoteksaška lahka nafta, ki bo dobavljena februarja, je trenutno pri 89,37 dolarja, kar je 12 centov več kot ob koncu ponedeljkovega trgovanja. Februarske terminske pogodbe za severnomorsko nafto brent pa so se v Londonu pocenile za 23 centov na 95,47 dolarja za 159-litrski sod. V ponedeljek so se cene črnega zlata zvišale za več kot dolar, in to predvsem na podlagi novice, da so morali v soboto zaradi razpoke zapreti 1300-kilometrski trans-aljaški naftovod, prek katerega normalno steče do 650.000 sodov nafte na dan, poročajo tuje tiskovne agencije. V ponedeljek so iz upravljavca naftovoda sporočili, da delavci mrzlično delajo na obvozni cevi, prek katere bi obnovili tok nafte, a datuma za ponovno odprtje naftovoda še niso dali. Poznavalci menijo, da se bo to zgodilo v nekaj dneh. Rafinerije na zahodni obali zaenkrat porabljajo zaloge nafte, če bi pa bi se težave res zavlekel, pa bi lahko prišlo do krize oskrbe.", "title": "Zaprt trans: Aljaški naftovod cene nafte še ne dviguje, cena za sod ostaja pod 90 evri", "keywords": "gospodarstvo;ekonomija", "lang": "slovenian"}
{"body": "Trgovanje na vodilnih evropskih borzah se je začelo s padcem tečajev delnic, v rdečem pa je začela tudi Ljubljanska borza. Na trgih še vedno vlada nervoza zaradi težav, v katerih sta se znašli Grčija in Italija. Pocenil se je tudi evro. Razpoloženje na trgih je bilo zaradi političnih sprememb v Grčiji in Italiji v minulih dneh nekoliko boljše, zdaj pa vlagatelje skrbi, ali bo Italija, ki se je v ponedeljek zadolžila najdražje po letu 1997, kdaj imela dovolj robustno gospodarsko rast, da bi lahko poplačala svoje dolgove, poročajo tuje tiskovne agencije. Nemška kanclerka Angela Merkel je v ponedeljek v Leipzigu Nemce pozvala k pogumnim reformam. Živimo v času epohalnih sprememb, je dejala in dodala, da se je Evropa morda znašla v najhujšem obdobju po drugi svetovni vojni . Na borzi v Parizu je indeks CAC 40 doslej izgubil 1,56 odstotka in se giblje pri 3060 točkah, frankfurtski DAX se je znižal za 1,11 odstotka in je pri 5918 točkah, medtem ko je londonski FTSE 100 trenutno pri 5495 točkah, kar je 0,44 odstotka nižje kot v ponedeljek. Doslej je največ izgubil milanski FTSE Italia All-Share, ki se je znižal za 1,95 odstotka in je pri 15.927 točkah. Indeks najpomembnejših podjetij v območju evra Eurostoxx 50 je zdrsnil za 1,35 odstotka in se giblje pri 2257 točkah. Na Dunaju je indeks ATX izgubil 1,25 odstotka in se giblje pri 1886 točkah, züriški SMI pa je ob 0,40-odstotnem padcu trenutno na ravni 5639 točk. Pocenil se je tudi evro. Na borzi v Frankfurtu je trenutno vreden 1,3564 dolarja, kar je 0,43 odstotka manj kot v ponedeljek, ko je skupna evropska valuta trgovanje sklenila pri 1,3622 dolarja. Ljubljanska borza tik pod izhodiščem Ljubljanska borza je današnje trgovanje sklenila tik pod izhodiščem. Indeks blue chipov SBI TOP je trgovanje končal pri 626,14 točke, kar je 0,59 točke oz. 0,09 odstotka manj kot v ponedeljek. V indeksu so padec utrpele delnice Krke in Telekoma Slovenije. Borzni posredniki so sklenili za 749.650 evrov poslov. Najbolj prometne so bile Krkine delnice, s katerimi so vlagatelji sklenili za 439.680 evrov prometa, njihov tečaj pa se je ob 0,87-odstotnem padcu oblikoval pri 51,35 evra. Padec med blue chipi so utrpele tudi delnice Telekoma Slovenije 26.420 evrov, -0,16 odstotka, na 61 evrov. Tečaj delnic Nove Kreditne banke Maribor NKBM je ob 55.070 evrov prometa ostal nespremenjen pri 3,50 evra. Na varšavski borzi z delnicami druga največje slovenske banke danes še ni bilo sklenjenega posla. Ostali blue chipi so zabeležili rast. Najbolj so se ob skromnem prometu podražile Gorenjeve delnice, in sicer za 0,99 odstotka, na 5,10 evra. Sledile so delnice Petrola 25.230 evrov, +0,38 odstotka na 159 evrov in Mercatorja 86.140 evrov, +0,22 odstotka na 180,40 evra. Glavobol ob gibanju tečajev Preostali delnici v prvi kotaciji sta se pocenili Intereuropine ob skromnem prometu za štiri odstotke, na 0,96 evra, delnice Luke Koper pa ob 30.400 evrov prometa za 1,60 odstotka, na 8,61 evra. V standardni kotaciji, kjer z nobeno od delnic, s katerimi se je trgovalo, ni bilo sklenjenega posla nad 10.000 evrov, pa so se pocenile delnice Kompasa MTS -20 odstotkov, na šest evrov, Aerodroma Ljubljana -5,39 odstotka, na 10,88 evra in Zavarovalnice Triglav -1,74 odstotka, na 11,30 evra. Rast so po drugi strani zabeležile delnice Abanke +10 odstotkov, na 22 evrov, Pivovarne Laško +4,35 odstotka, na 12 evrov, Žita +2,35 odstotka, na 87 evrov in Save +0,05 odstotka, na 19,99 evra. Nespremenjeni pa so ostali tečaji delnic Etola 65 evrov, Pozavarovalnice Save 5,60 evra in Salusa 260 evrov.", "title": "Evropske borze s padcem, navzdol tudi evro", "keywords": "evropa;borze;borza;tečaji;indeks;padec;evro;kriza;italija;grčija;gospodarska;rast;merkel", "lang": "slovenian"}
{"body": "Križanič Napovedi Umarja bodo popravljene navzdol Nove jesenske napovedi urada za makroekonomske analize in razvoj Umar bodo glede na gibanja v prvi polovici leta še nekoliko popravljene navzdol, je dejal Križanič. Minister za finance Franc Križanič je na predstavitvi na seji upravnega odbora Gospodarske zbornice Slovenije GZS v Ljubljani pojasnil, da bodo napovedi gospodarske rasti za jesen glede na gibanja v gospodarstvu v letošnjem polletju nižje, kot je napovedal urad za makroekonomske analize in razvoj. Kot je znano, naj bi Slovenija po dozdajšnjih napovedih v letu 2009 imela štiriodstoten padec bruto domačega proizvoda BDP, v letu 2010 naj bi sledila enoodstotna rast, v letu 2011 pa 2,7-odstotna rast. Javnofinančni primanjkljaj okoli pet odstotkov BDP-ja Na osnovi te napovedi smo zastavili proračunske izdatke, da obdržimo primanjkljaj v obvladljivi višini, je dejal minister in dodal, da bo skupen javnofinančni primanjkljaj konec leta 2009 dosegel okrog pet odstotkov BDP-ja. K temu je pripomoglo več dejavnikov, med drugim spremembe davčnega sistema, ki so razbremenile gospodarstvo in gospodinjstva. Po besedah Križaniča bo zato fiskalna politika v prihodnjih letih morala poiskati odgovor na nekaj resnih izzivov. Prvič, v nekaj letih bo treba v celoti odpraviti javnofinančni primanjkljaj, tudi zaradi zahtev Evropske unije, je dejal minister in dodal, da bo to potrebno pretežno doseči z zmanjšanjem odhodkov. Hkrati z zniževanjem odhodkov pa bo treba spremeniti tudi njihovo strukturo v smeri podpore prioritetam razvojnih politik. Potrebne strukturne reforme Vsega skupaj pa ni mogoče drugače rešiti kot z resnimi strukturnimi spremembami, je še poudaril Križanič in pri tem navedel reformo zdravstvenega in pokojninskega sistema. Dodal je, da je treba uvesti t. i. scenarijski pristop, ki pomeni, da bo vlada ob upoštevanju normativnih in proračunskih omejitev ter v skladu s strateškimi cilji na podlagi najbolj verjetnega makro okolja izračunala maksimalno zgornjo raven odhodkov. Po njegovih besedah dva največja dela pogače predstavljajo pokojnine in plače javnih uslužbencev. Če hočemo fiskalno pravilo vzdržati, moramo tu zaustaviti rast, vsaj eno leto, dokler se ne popravijo razmere na strani virov. In tu imamo sedaj probleme, ker moramo to izpeljati skozi socialno partnerstvo, je pojasnil. Gradbeništvo je v katastrofalnem položaju Franc Branko Selak iz zbornice za gradbeništvo pa je izpostavil, da ima gradbeništvo, zlasti na področju likvidnosti, katastrofalen položaj in da so mnoga podjetja že na robu propada. Glede na to, da ima gradbeništvo multiplikativen učinek na gospodarstvo, predlaga ukrepe, kot so na primer investicije v javno infrastrukturo. Križanič je ob tem dejal, da bo prihodnje leto prioriteta modernizacija železnic, tako da bi te postale konkurenčne prevozu na avtocestah, vsaj pri večjih tovorih, nadgrajevala se bo tudi mreža državnih cest, vlagalo se bo tudi na področju stanovanj. Na hitrost izvajanja načrtov pa nekoliko vpliva pridobivanje potrebnih gradbenih dovoljenj, ponekod so zastoji tudi zaradi pritožb. Na področju plačevanja države so v pripravi tudi spremembe treh zakonov s področja javnega naročanja. Tu bomo dali 30-dnevni rok in bo tudi kazen - če država v 30 dneh ne bo plačala, bo morala plačati posebne penale, je povedal minister. Gospodarstveniki so izpostavili še potrebo po hitrejšem ukrepanju, debirokratizaciji, ukrepih, ki prispevajo k povečanju konkurenčnosti gospodarstva, in po tem, da bi si Slovenija prizadevala za čimprejšnji vstop držav na območju nekdanje Jugoslavije v EU, ki so ključni trgi za slovenska podjetja. Generalni direktor GZS-ja Samo Hribar Milič pa je še dejal, da ima vlada polno podporo gospodarstva za to, da odločneje in hitreje zareže v plače v javnem sektorju.", "title": "Padec BDP-ja več kot štiriodstotni?", "keywords": "bdp;križanič", "lang": "slovenian"}
{"body": "Tehnična vlada. Predlog podprli v \"trojčku\", čas za opredelitev še do torka. Državljanska lista Gregorja Viranta, Desus in SLS so danes po telefonu uskladili mnenja o pobudi za vlado narodne enotnosti oziroma vlado ustavne večine in jo posredovali preostalim strankam v proučitev. Do nje naj bi se opredelile do torka. Franc Bogovič (SLS) je povedal, da bo najpomembnejše, ali bo pobuda sprejemljiva za eno od velikih strank v parlamentu, torej Pozitivno Slovenijo (PS) ali SDS, na podlagi te podpore pa bi dobili levo- ali desnosredinsko vlado. \"Prvi korak je, da se poskusi dobiti 60 glasov,\" je poudaril. Nato bi se poiskal mandatar, ki bi bil sprejemljiv za vse in bi oblikoval ministrski zbor. Tehničnega mandatarja naj še ne bi imeli, v pobudi pa so že zapisali 12 programskih izhodišč. Med njimi so že znana – izboljšanje zdravstvenega sistema, sprememba pokojninskega sistema in spremenjena referendumska pravila, po katerih bi lahko referendume predlagali le državljani. Obet dvoboja Türk – Janša? Neuradno pa smo izvedeli, da pobuda trojčka postaja predmet novih političnih kalkulacij, četudi do torka ne bo dobila podpore. Če bi predsednik republike Danilo Türk prihodnji teden mandat za sestavo vlade podelil Zoranu Jankoviću, temu pa koalicije ne bi uspelo sestaviti, se nam morda v parlamentu obeta dvoboj med Türkom in Janezom Janšo (SDS). Eden od poznavalcev nas je opozoril, da bi se Türk lahko odločil, da Janši kot drugemu ne podeli mandata, ampak ga podeli tehničnemu mandatarju. To pomeni, da bi Virantova ideja spet postala aktualna čez dva ali tri tedne. Takrat bi jo lahko podprla tudi Jankovićeva PS. Pri Jankoviću včeraj pobude še niso želeli komentirati, saj je še niso proučili, podobno pa so se odzvali tudi v SDS. Tudi ta ima v drugem krogu možnost, da s podpisi desetih poslancev predlaga svojega mandatarja. Če bi Janša ocenil, da v parlamentu nima dovolj podpore, pa bi lahko SDS predlagala kandidata za tehničnega mandatarja. Tako bi se lahko zgodilo, da bi se sredi januarja za podporo spopadla dva kandidata za tehničnega mandatarja. Do torka ne bo dogovora Pri Virantu so že dejali, da bodo, če njihova pobuda ne dobi podpore, enakopravno nadaljevali pogajanja tako z Jankovićem kot Janšo. Neuradno namreč do torka ne pričakujejo štirih pozitivnih odgovorov, a tudi sami računajo na to, da bo ideja aktualna tudi pozneje. Odločitev, koga bodo podprli, naj bi Virantovi sporočili do 15. januarja. \"Pobudo trojčka smo dobili in jo bomo proučili, a vrstni red je jasen, volivci so odločili,\" je povedal Patrick Vlačič, podpredsednik SD. Pobude prav tako ne podpirajo v NSi.", "title": "Pobuda za enoten narod", "keywords": "vlada;pobuda;virant", "lang": "slovenian"}
{"body": "Pacientove pravice. Naročanje tudi po e-pošti, čakanje največ 60 minut. Čakalne dobe Pravila. Najdaljša dopustna čakalna doba je šest mesecev. Bolniki z malignimi obolenji lahko čakajo največ en mesec. Na ortopedske posege in ortodonta se lahko čaka dlje: eno leto oziroma leto in pol. Vsak, kdor je na seznamu, bo lahko vanj dvakrat na mesec vpogledal. Novosti. Naročeni pacient naj bi na pregled ali poseg v čakalnici čakal največ 60 minut. V predlogu zakona o pacientovih pravicah je bilo sprva na primarni ravni kot še dopustno predvideno čakanje 20 minut, a je minister Dorijan Marušič pojasnil, “da so po širših razpravah dosegli drugačen dogovor”. V popravljenem predlogu tudi ni več glob za predolgo čakanje, ki so bile sprva od 400 do 4.100 evrov. Če bo zakon sprejet tak, kot je napisan zdaj, bodo morali vsi izvajalci zdravstvenih storitev zagotoviti tudi naročanje po e-pošti in telefonu med ordinacijskim časom. Drugo mnenje po novem 9000 pacientov je 1. avgusta za 27 najpogostejših pregledov in posegov še vedno čakalo več, kolikor je dopustno, priznava Marušič. Lažji bo tudi dostop do res neodvisnega drugega zdravniškega mnenja, saj ga bo mogoče pridobiti pri zdravniku iz druge zdravstvene ustanove in celo v tujini. Plačnik bo zdravstvena blagajna. V zakonu sicer jasno ne piše, kako bo postopek tekel, je pa Marušič dejal, da bo napotnico za drugo mnenje izdal lečeči zdravnik. Edina izjema, kjer drugo mnenje ne bo mogoče, je bolniški dopust. Sicer pa je bilo prejšnji četrtek na besedilo zakona še za tri strani redakcijskih popravkov, zato ni jasno, ali je zakon že sprejet ali ne, pravijo viri na vladi.", "title": "Po drugo mnenje celo v tujino", "keywords": "pacientove pravice;zdravstvo;Dorijan Marušič", "lang": "slovenian"}
{"body": "Moskva - Ruski naftni gigant Lukoil je v minulem letu ustvaril sedem milijard dolarjev dobička, kar je 23 odstotkov manj kot v letu poprej. \"Rezultat je zadovoljiv in nam omogoča vlaganja v projekte, ki smo jih zastavili v minulem letu,\" je podatke komentiral izvršni direktor družbe Vagit Alekperov. V Lukoilu so sprva pričakovali, da bo čisti dobiček družbe v letu 2009 znašal med petimi in šestimi milijardami dolarjev. Za letošnje leto pa napovedujejo izboljšanje poslovnih rezultatov, je po poročanju ruskih medijev povedal Alekperov. Lukoilova proizvodnja predstavlja 2,3 odstotka celotne globalne proizvodnje nafte. V minulem letu je energetski velikan v primerjavi z letom poprej proizvodnjo surove nafte okrepil za 1,8 odstotka oziroma 1,9 milijona 159-litrskih sodov nafte dnevno, je poslovne rezultate družbe povzel ruski časnik Ria Novosti.", "title": "Lukoil lani s skoraj četrtino nižjim dobičkom", "keywords": "gospodarstvo;ekonomija", "lang": "slovenian"}
{"body": "Kordež je pred preiskovalno komisijo za menedžerske prevzeme ponovil, da je bil prevzem Merkurja transparenten in da politiki bankam niso sugerirali, naj dajo posojila. Bine Kordež Preiskovalna komisija DZ za sporne menedžerske prevzeme, ki jo vodi Lojze Posedel Zares, je zaslišala nekdanjega predsednika uprave Merkurja Bineta Kordeža. Kordež je na zaslišanju dejal, da vodstveni kadri v Merkurju niso dobili kreditov za odkup podjetja zato, ker bi kdor koli pritiskal na banke. Kot je dejal, so banke na sestankih včasih same spraševale, kako to, da se vodilni v Merkurju ne odločijo za menedžerski prevzem, saj je denar na voljo. Poleg tega pa naj bi tudi na Kadu in Sodu spraševali, ali je morda kakšen kupec za državni delež v tem podjetju oziroma ali bi bili menedžerji zainteresirani za odkup, saj se je država želela lastniško umakniti iz podjetja. Na osnovi vseh sugestij so se potem odločili in pripravili načrt, ki so ga predstavili bankam, je dejal Kordež. Na osnovi tega projekta se je potem osem bank odločilo podpreti projekt prevzema. Kordež je dejal, da tega niso storile zaradi sugestij, temveč zato ker so menile, da bo projekt uspešen. Spomnil je, da je bila situacija pred krizo drugačna, saj je bilo to obdobje gospodarske rasti. Kordež je še dejal, da so domače banke pri odkupu sodelovale z manjšim deležem kot tuje. Domače banke so za celoten odkup prispevale od 20 do 25 odstotkov sredstev. Kot je dejal, je tudi sam v Merkur vložil vse prihranke, ki jih je v 20-letni karieri privarčeval, in ko je Merkur propadel, je tudi sam vse izgubil. Kordež je sicer priznal, da so takrat precenili situacijo, saj niso računali na tveganja zaradi oslabitve naložb. Če bi banke razkrile, koliko so izgubile zaradi financiranja menedžerskih odkupov, bi ugotovili, da iz tega naslova nimajo velikih izgub, je še dejal in pojasnil, da večina izgub bank izhaja iz slabega poslovanja podjetij. Kordež je 23. junija lani odstopil z mesta predsednika uprave Merkurja, ki je nekaj mesecev pozneje pristal v prisilni poravnavi. Prevzem Merkurja je pred nekaj časa veljal za največji uspeli menedžerski prevzem v Sloveniji, nekateri pa so ga označevali za najbolj transparenten menedžerski prevzem. Menedžerji Merkurja so namreč eni redkih dali javno prevzemno ponudbo za družbo in niso parkirali delnic pri prijateljskih podjetjih oz. na podjetjih poštnih nabiralnikih . Senco na prevzem Merkurja je nekoliko vrglo dejstvo, da je bila družba kupljena s sredstvi podjetja, saj je Merfin tega je za namene prevzema ustanovil širši krog Merkurjevih vodstvenih delavcev zastavil delnice podjetja, ki so ga kupovali, osebna zavarovanja deležnikov pa niso znana. Kordež je vseskozi ponavljal, da je bil Merkur kupljen v skladu z veljavno zakonodajo.", "title": "Kordež Bolje bi bilo, če nas banke ne bi kreditirale", "keywords": "merkur;komisija;posedel;managerski;prevzem", "lang": "slovenian"}
{"body": "Davčna uprava je po junijskem pozivu k oddaji samoprijav z naslova oddajanja premoženja v najem prejela skupno 291 napovedi. Sicer pa je oddajanje nepremičnine v najem prijavilo okoli 35.000 ljudi. Samoprijave so še vedno možne najpozneje do izdaje odmerne odločbe, do začetka davčnega inšpekcijskega nadzora ali do začetka postopka o prekršku oziroma kazenskega postopka. Kot so danes sporočili z Dursa, jih je od navedenega skupnega števila oddalo napovedi 161 zavezancev za odmero akontacije dohodnine iz oddajanja premoženja v najem, navezujejo pa se na 178 nepremičnin. Skupni znesek davčne osnove znaša 242.239 evrov, akontacija dohodnine pa 36.080 evrov. Pri preostalih 130 napovedih gre za odmero davka od premoženja. Prejeli so tudi 18 izjav o neoddajanju nepremičnin ter nekaj prijav tretje osebe. Durs na podlagi podatkov o lastništvu nepremičnin predvideva, da jim več zavezancev še vedno ni posredovalo napovedi, čeprav naj bi imeli v lasti stavbe oziroma dele stavb, za katere ne plačujejo vseh predpisanih dajatev. Zoper zavezance bodo po uvedbi davčnega postopka ugotavljanja dejanskega stanja in/ali po izdaji odmerne odločbe izrekli tudi predpisano globo. Trenutno potekajo postopki ugotavljanja dejanskega stanja na podlagi dostopnih podatkov in prejetih samoprijav, zavezancev pa v postopke še niso vključevali. Z individualnim pozivanjem zavezancev in njihovim vključevanjem v postopke ugotavljanja dejanskega stanja bodo začeli predvidoma jeseni. Samoprijave so tako še vedno možne do izdaje odmerne odločbe, do začetka davčnega inšpekcijskega nadzora ali do začetka postopka o prekršku oziroma kazenskega postopka. Če zavezanec ne vloži davčne napovedi ali ne vloži davčne napovedi v roku, je za tako ravnanje predvidena globa od 200 do 400 evrov. Z globo od 400 do 1200 evrov pa se kaznuje za prekršek posameznika, če v davčni napovedi navede neresnične, nepravilne ali nepopolne podatke. Zavezancem bodo v primeru ugotovljenega dohodka iz oddajanja premoženja v najem poleg izrečene globe izdali tudi odmerno odločbo na podlagi primerljivih podatkov iz napovedi na območju, na katerem nepremičnina leži. V primeru ugotovljenega dohodka za odmero davka od premoženja pa bo davčni organ po uradni dolžnosti vodil davčni postopek, ugotovil dejansko stanje, izdal odmerno odločbo in vodil prekrškovni postopek ter kršiteljem izrekel sankcijo globe. 222.000 ljudi ima v lasti dve ali več stanovanj Na Dursu so sicer od fizičnih oseb prejeli 35.584 napovedi glede oddajanja nepremične v najem fizičnim osebam. Vseh zavezancev za oddajanje premoženja v najem tako fizičnim kot pravnim osebam pa je bilo v letu 2009 okoli 66.000. Skupni znesek davčne osnove je znašal približno 27,5 milijona evrov, akontacija dohodnine pa približno 6,8 milijona evrov. Sicer pa je skupni znesek davkov iz oddajanja premoženja v najem tako fizičnih kot pravnih oseb znašal slabih 28 milijonov evrov, so še pojasnili na Dursu. Po podatkih Geodetske uprave Gurs ima 344.000 fizičnih oseb v lasti dve ali več nepremičnin, 222.000 oseb pa dve ali več stanovanj, od tega pa jih je 52 takšnih, ki imajo v lasti tri ali več stanovanj. 207.000 fizičnih oseb ima v lasti enega ali več poslovnih prostorov. Kot so poudarili na Dursu, podatki Gursa o lastnikih stanovanj še ne pomenijo, da vsi lastniki stanovanja dejansko dajejo v najem. Dejanskemu številu se nameravajo na Dursu tako približati s postopki ugotavljanja. Poglejte si, koliko davka je treba plačati za povprečno stanovanje v Ljubljani in kakšne učinke ima lahko poziv Davčne uprave Slovenije na trg nepremičnin.", "title": "Durs prejel le 291 samoprijav", "keywords": "durs;nepremičnina;samoprijava;davek", "lang": "slovenian"}
{"body": "Ljubljana - Panelno razpravo o projektu slovenskega logističnega holdinga, ki bo potekala na ponedeljkovi konferenci o logističnem holdingu, naj bi po neuradnih informacijah vodil sam premier Borut Pahor. Na odgovor iz njegovega kabineta še čakamo, prav tako pa moderatorja okrogle mize niso navedli na ministrstvu za promet, ki je včeraj poslalo dnevni red ponedeljkove konference. Na okrogli mizi bodo poleg premierja sodelovali še minister za promet Patrick Vlačič, Hartmut Mehdorn, nekdanji prvi mož družbe Deutsche Bahn in neuradni svetovalec za ustanovitev logističnega holdinga, Maks Tajnikar z ljubljanske ekonomske fakultete, dekanja fakultete za pomorstvo in promet Elena Twrdy in dekan celjske fakultete za logistiko Martin Lipičnik. Še precej bolj zanimivi so vabljeni uvodničarji. Mehdorn bo, pričakovano, predstavil logistični holding, v katerega bi se vključile Slovenske železnice (SŽ), Luka Koper in Intereuropa. Najbolj zanimiv uvodničar je zagotovo izvršni direktor Skupnosti evropskih železniških in infrastrukturnih družb (CER) Johannes Ludewig, ki bo govoril o prihodnosti evropske logistike. Ludewig je namreč tesno povezan z nemško vlado in družbo Deutsche Bahn. Med letoma 1975 in 1997 je bil namreč minister v več vladah. Iz vladnih krogov pa je odšel za šefa družbe Deutsche Bahn, ki jo je vodil med letoma 1997 in 1999, ko je vodenje družbe prevzel Mehdorn. Med uvodničarji bodo še predavateljica z univerze v Manchestru Omera Khan, ki bo govorila na temo oskrbovalnih verig, strokovnjak za pomorsko pravo Eric Van Hooydonk, ki ima sicer svojo odvetniško pisarno, in Benedict Weibel, o katerem pa nam včeraj ni uspelo izbrskati konkretnih podatkov. barbara.hren@dnevnik.si", "title": "Premier Pahor naj bi vodil okroglo mizo o logističnem holdingu", "keywords": "gospodarstvo;ekonomija", "lang": "slovenian"}
{"body": "Bavčar skušal reševati lastnike Istrabenza Kad in Sod sta vložila nasprotni predlog za člane nadzornega sveta Petrola, zato kaže, da bo aprilska skupščina odločala o vsaj treh skupinah ljudi. Družbi, ki svojega predloga ne utemeljujeta, želita na mestih nadzornikov videti Milana Medveda, Bruna Koreliča, Tomaža Kuntariča, Darija Južno, Tomaža Berločnika in Matjaža Janežiča, medtem ko odhajajoči nadzorni svet Petrola namesto Kuntariča, Berločnika in Janežiča predlaga Stanislava Valanta, Milana Podpečana in Mirana Merljaka. Svoj predlog nadzornikov ima tudi Istrabenz, ki namesto Podpečana in Merljaka predlaga, da mesta nadzornikov zasedeta Matjaž Janežič in Aldo Gabriel. Mandat dozdajšnjih nadzornikov se izteče 7. aprila, razen mandat predsednika Viktorja Barage, ki bo naslednika dobil 16. julija. Skuščina bo obravnavala tudi predlog znižanja sejnin, ki naj bi v skladu z vladnim stališčem o izplačevanju nagrad in sejnin v kriznih časih znašale 412,50 evra bruto za člana nadzornega sveta in 536,25 evra bruto za predsednika nadzornega sveta. Bavčar poskušal reševati lastnike, ne družbe? Petrol obvladuje tretjino Istrabenza, katerega četrtinski lastnik in prvi mož je Igor Bavčar. Kot je znano, je Istrabenz v finančnih težavah, Bavčar pa naj bi se že dalj časa z bankami upnicami pogajal o preprogramiranju posojil. Po neuradni podatkih naj bi se banke upnice, ki imajo sicer čas za sprejetje odločitve do konca meseca, ko se izteče moratorij na plačevanje dolgov, ki so ga odobrile konec decembra, že odločile, da Bavčarjevega predloga za reprogramiranje dolgov ne bodo sprejele. Bavčarjev predlog naj bi namreč reševal položaj lastnikov, in ne podjetja, poroča Žurnal24. Po neuradnih podatkih naj bi uprava Istrabenza zahtevala dvomesečno podaljšanje moratorija in se skušala izogniti bremenom garancij, kar pa za banke ni sprejemljivo. Uprava Istrabenza naj bi tako do sredine tedna pripravila nov predlog, ki bo sprejemljiv tudi za banke, sicer naj bi sledil stečaj Istrabenza. V primeru stečaja se bodo na trgu znašle Istrabenzove naložbe, med njimi tudi Energetika, v hčerinske družbe Istrabenz Gorenje, Istrabenz Plini, Droga Kolinska pa bodo prišli novi lastniki.", "title": "Kdo bo Petrolov nadzornik?", "keywords": "Petrol;Istrabenz", "lang": "slovenian"}
{"body": "Za dokapitalizacijo, ki je nujna za obstoj Mure, ni bilo interesa med lastniki in bankami. Sod bo sedaj v podjetju opravil pregled poslovanja, potem pa se bo vlada odločila o nadaljnjih korakih. Mura Za dokapitalizacijo, ki je nujna za obstoj Mure, ni bilo interesa ne med lastniki ne med bankami. Tako bo v lastništvo najverjetneje vstopila država, ki je svoj plan predstavila že pred časom. Država pa bo najprej v podjetju opravila skrben pregled , kar so se že pretekli teden dogovorili prokurist Mure Zdenko Podlesnik, predsednik nadzornega sveta Mure Henrik Peternelj in minister za gospodarstvo Matej Lahovnik. Pregled bo opravila skupina strokovnjakov, ki jih je izbrala Slovenska odškodninska družba Sod, 12-odstotna lastnica podjetja. Analiza bo pokazala, če obstajajo kakšne skrite potencialne obveznosti, ki jih je treba dodatno upoštevati, in kakšne so možnosti za obstoj podjetja. Na osnovi pregleda bo vlada sprejela odločitev o nadaljnjih korakih v Muri. Država bi lastniško vstopila v Muro Minister za gospodarstvo Matej Lahovnik Iz kabineta predsednika vlade so že pred časom povedali, da je država pripravljena pomagati Muri, če dokapitalizacija, ki je nujna za obstoj podjetja, ne bi uspela. Odškodninska družba je sama pripravljena konvertirati svojo terjatev do družbe v kapitalski delež in s tem v celoti prevzeti odgovornost za upravljanje in sanacijo družbe, so pojasnili iz kabineta predsednika vlade. Po vladnem načrtu bi konverzijo morali izvesti na način, da Sod pridobi večinski delež v Muri. Na ta način želi država reševati zdravi del podjetja in ne finančnih naložb lastnikov Mure. V nadaljevanju namerava Slovenska odškodninska družba svoj delež prenesti na posebno družbo za prestrukturiranje, ki bo izvajala nadaljnje postopke prestrukturiranja družbe.", "title": "Dokapitalizacija v Muri ni uspela", "keywords": "gospodarstvo;mura;dokapitalizacija;država;lahovnik;vlada", "lang": "slovenian"}
{"body": "Delavci in vodstvo Gorenja na pogajanjih niso dosegli dogovora, so pa približali stališča. Ali se bodo pogajanja nadaljevala pa še ni jasno. Do četrtka naj bi uprava podala nov predlog. Predstavniki delavcev so v primeru neuspešnih pogajanj za 8. oktober že napovedali splošno stavko. Delavci in vodstvo Gorenja so na današnjih pogajanjih nekoliko približali stališča gleda povišanja plač, vendar do dogovora niso prišli, je povedal vodja pogajalske skupine Žan Zeba. Dejal je, da jim bo uprava družbe v četrtek popoldne v pisni obliki podala svoj predlog, ki ga bodo potem, skupaj z njihovim predlogom, predstavili medijem. Ali se bodo po seznanitvi z novim predlogom uprave Gorenja pogajanja nadaljevala, Zeba danes ni mogel odgovoriti. V Gorenju pa so potrdili, da so se današnja pogajanja zaključila z dogovorom, da bo uprava v četrtek delojemalski strani v pisni obliki predala zadnji za podjetje še vzdržni predlog. Opozorili so tudi, da se je zjutraj sestal svet delavcev Gorenja, ki je obravnaval tudi razmere po ustavitvi dela pred dvema tednoma in zahtevah delavcev po povečanju plače. Svet delavcev je tako sprejel sklep, v katerem izraža razumevanje za stisko in želje svojih sodelavcev po povišanju plače, ki so dejansko nizke, še dodatno zaradi ukrepov reševanja učinkov krize. Svet delavcev za zadostno mero razuma Svet delavcev pričakuje, da bosta pogajalski skupini delodajalca in delojemalca uporabili zadostno mero razuma in sklenili dogovor, ki bo koristil vsem zaposlenim kakor tudi dolgoročnemu razvoju Gorenja. Prepričani so tudi, da so se pogajalci s strani delojemalcev, torej sindikat SKEI in skupina predstavnikov zaposlenih, poenotili glede zahtev po višjih plačah. Le s poenotenimi zahtevami bo namreč možen dogovor z upravo. Nikakor pa se v svetu delavcev ne moremo strinjati, da bi se pogajalske zahteve sprotno spreminjale in da bi se v primeru nedoseženega sporazuma ogrozila delovna mesta in obstoj Gorenja. Svet delavcev apelira na zaposlene, da tudi v tako težkih in zahtevnih razmerah, pokažemo svojo enotnost v premagovanju ovir, so zapisali člani sveta delavcev. Spomnimo, da delavci do 7. oktobra nepreklicno zahtevajo prehod na 40-urni delovni teden s 1. oktobrom letos in 10-odstotno zvišanje plač glede na lansko oktobrsko. Med delavskimi zahtevami je tudi 150 evrov neto povišanje osnovne plače vsem zaposlenim do vključno VII. tarifnega razreda, kar vključuje delavce na čakanju, v bolniškem staležu, čistilke in vse zaposlene v skupini Gorenje, vključno s hčerinskimi podružnicami. Od uprave Gorenja delavci pričakujejo še izplačilo draginjskega dodatka v višini 150 evrov neto tudi za september ter odpravo krivice, do katere je prišlo pri izplačilu 150 evrov draginjskega dodatka za avgust letos pri čistilkah, gostinskih delavcev in delavcih v bolniškem staležu.", "title": "Brez dogovora o Gorenju", "keywords": "gorenje;uprava;pogajanje;delavec;plača;velenje", "lang": "slovenian"}
{"body": "London/New York - Svetovne borze je danes zajel pesimizem. Po nazadovanju delniških tečajev v Aziji se je negativno razpoloženje preselilo v Evropo, kjer so delnice na vodilnih borzah v povprečju izgubile skoraj tri odstotke. Na Wall Streetu se krepi zaskrbljenost vlagateljev, da vladni ukrepi ne bodo zadostovali za umiritev gospodarskih razmer. Približno tri ure in pol pred zaprtjem borznih trgov v New Yorku je vrednost industrijskega indeksa Dow Jones nižja za 3,43 odstotka (7580,96 točke), tehnološki indeks Nasdaq pa se je oblikoval pri 1476,10 točke, kar je 3,74 odstotka manj od vrednosti minulega petka (v ponedeljek so bile borze zaradi državnega praznika zaprte). Vse večja zaskrbljenost v ZDA, da tudi najnovejši sveženj 787 milijard dolarjev vrednih spodbud gospodarstvu ne bo dovolj za očiščenje finančnega sistem. Indeksi so se približali ravnem z lanskega novembra, saj analitiki ocenjujejo, da davčne olajšave in ukrepi za krepitev potrošnje ne bodo zadostovali. Evropske borze so se danes z izrazitim padcem odzvale na bojazni in slabe novice, ki prihajajo predvsem iz bančnega sektorja in avtomobilske industrije. Tečaji delnic so tonili tudi zaradi neobetavnega trgovanja na Wall Streetu in svarila bonitetnih agencij pred občutnimi izgubami nekaterih vodilnih bank, ki so močno navzoče na gospodarsko negotovih trgih vzhodne Evrope. Na frankfurtski borzi se je vrednost indeksa DAX znižala za 3,44 odstotka na 4216,60 točke, pariški CAC 40 je izgubil 2,94 odstotka in pristal pri 2875,73 točke, londonski FTSE 100 pa je ni odnesel nič bolje - v primerjavi s ponedeljkom je dan sklenil za 2,43 odstotka nižje pri 4043,13 točke. Drsenje na evropskih borzah je zlasti prizadelo bančne delnice - tako je Societe Generale na pariški borzi izgubila več kot osem odstotkov vrednosti, nemška Deutsche Bank pa v Frankfurtu nekaj več kot štiri odstotke. V Veliki Britaniji se je tečaj delnic Lloyds Banking Group znižal za skoraj šest odstotkov. Agencija za ocenjevanje kreditnega tveganja Moody's je danes opozorila, da negotove gospodarske razmere v državah vzhodne Evrope lahko močno prizadenejo lokalne banke, učinek pa se bo prelil tudi v njihove matične družbe na zahodu, predvsem v banke v Avstriji, Italiji, Franciji, Belgiji, Nemčiji in na Švedskem. Na Dunaju je indeks ATX strmoglavil za 8,62 odstotka na 1480,05 točke, v Budimpešti je BUX oslabel za 2,36 odstotka in pristal pri 11.167,91 točke. Na beograjski borzi se je delniški indeks Belex ob koncu dne oblikoval pri 502,89 točke, kar je 2,04 odstotka nižje kot v ponedeljek. Na negativna gibanja na kapitalskih trgih so se odzvale tudi cene nafte. 159-litrski sod zahodnoteksaške lahke nafte z marčnim rokom dobave se je na newyorški blagovni borzi pocenil za 2,9 dolarja oz. skoraj osem odstotkov na 34,64 dolarja. Za 2,3 dolarja so se pocenile tudi marčne terminske pogodbe za nafto brent v Londonu. Na trgu tujih valut se je tečaj evra znižal za 1,6 odstotka na 1,2577 ameriškega dolarja, kar je najnižja raven v zadnjih treh mesecih. Na londonski borzi se je podražilo tudi zlato, in sicer 942,50 dolarja na 968 dolarjev za unčo.", "title": "Črn dan na svetovnih borzah", "keywords": "gospodarstvo;ekonomija", "lang": "slovenian"}
{"body": "Pavček še v torek zagotavljal vestnost pri izplačilih Vodstvo je delavcem Viatorja & Vektorja Logistike pri izplačilih plač vestno odtegovalo obroke za odplačila posojil zaposlenih, denar pa namesto nakazil bankam porabilo drugače. Z inšpektorata za delo, ki ga vodi Boris Ružić, so sporočili, da so v Logistiki opravili tri inšpekcijske nadzore in ugotovili kršitve v povezavi z izplačili plač in letnim dopustom, je za TV Dnevnik poročal Erik Blatnik. TV Slovenija je pridobila tudi dokumentacijo, ki jasno kaže, da so bili obroki namenjeni posojilom zavedeni in trgani od plač delavcev. V primeru enega delavca je šlo za odtegljaj 370 evrov, ki jih je nato kljub temu od delavca terjala banka hkrati s štirimi evri za stroške opomina, ki ga je delavcu poslala, v drugem primeru pa 285 evrov odtegljaja, ki do banke nikoli ni prišel. Ta zdaj od delavca terja 333 evrov plačila. Oba delavca, zaposlena kot voznika tovornjaka, sta dolg raje poravnala iz svojega žepa, čeprav jima je družba dolžna še del majske in junijsko plačo. V Viatorju & Vektorju sicer vre, vodstvo pa ne želi pred kamere. Zdenko Pavček, največji lastnik družbe, je za časopis Finance v torek dejal, da navedbe delavcev ne držijo, in zagotovil, da podjetje redno plačuje vse prispevke. Delavci so ogorčeni in vodstvu ne verjamejo več. V torek se tako pričakuje nov protestni shod.", "title": "Viator & Vektor Vzeli denar, namenjen odplačevanju posojil delavcev", "keywords": "Gospodarstvo", "lang": "slovenian"}
{"body": "Prodaja avtomobilov v ZDA spet narašča, izgube se manjšajo Mednarodni avtomobilski salon v Detroitu se začenja v znamenju oživljanja avtomobilskih trgov po svetu in predstavitve novih, energetsko varčnih avtomobilov. Tako je ameriški avtomobilski velikan Ford sporočil, da bo v prihodnjih dveh letih v ZDA odprl 7.000 novih delovnih mest. Zanimivo je, da bodo zaposlili kar 750 inženirjev, ki bodo razvijali vozila na hibridni ali električni pogon. Smernice avtomobilske industrije zadnjih nekaj let so namreč vozila, ki ustrezajo strožjim okoljskim standardom, večji energijski učinkovitosti in alternativnim pogonom. Proizvodnja električnih in hibridnih vozil je dražja od klasične proizvodnje, zato se je Ford odločil za predelavo obstoječih modelov. V Detroitu bo predstavil električno različico focusa, ki je Fordov prvi električni osebni avtomobil in ga bodo začeli v ZDA prodajati še letos. Med hibridnimi vozili velja omeniti različico C-maxa, pri kateri se baterija polni prek električne vtičnice. V ZDA ba bodo začeli prodajati še letos. Še letos pa naj bi energetsko varčni Fiatov model v ZDA začel izdelovati tudi Chrysler. Ko se bo to zgodilo, bo Fiat po napovedih povečal svoj delež v tem podjetju na 35 odstotkov, mogoče pa je tudi, da bo postal večinski lastnik Chryslerja. Ta je lani občutno zmanjšal svojo izgubo. V drugem polletju 2009 je ustvaril še 3,8 milijarde dolarjev izgube, v tretjem četrtletju 2010 pa le še 84 milijonov dolarjev izgube. Letošnji salon v Detroitu bo predstavil od 30 do 40 novih vozil, veliko med njimi jih je manjših in manj potratnih, ti so se zaradi krize in državnih spodbud proizvajalcem dobro prodajali. Skupna prodaja avtomobilov v ZDA se je v letu 2010 povečala za 11 odstotkov na 11,6 milijona vozil, letos naj bi se povzpela na 12,5 do 13,5 milijona vozil. Nekaj slik za pokušino iz avtomobilskega salona v Detroitu", "title": "Foto Električni avtomobili hit salona v Detroitu", "keywords": "Gospodarstvo;Zabava;Avtomobilizem", "lang": "slovenian"}
{"body": "Vodilni delavci prehranskega podjetja osumljeni spornih poslov Hrvaška opozicija zahteva odstop namestnika hrvaške premierke Damirja Polančeca, potem ko je policija prijela vodilne v Podravki, kjer je bil nekoč tudi sam zaposlen. Zaradi suma goljufije z delnicami je hrvaška policija v živilskopredelovalnem velikanu v sredo aretirala šest ljudi, med njimi tudi nekdanjega in zdajšnjega predsednika uprave podjetja Darka Marinca in Zdravka Šestaka. Vodilni uslužbenci Podravke so osumljeni, da so z denarjem podjetja kupili delnice za svoj račun, s čimer naj bi dobili lastniške deleže, in ob tem pripravljali sovražen prevzem podjetja. Po ocenah hrvaških medijev naj bi podjetje oškodovali za okoli 35 milijonov evrov. Opozicijski socialdemokrati, hrvaška narodna stranka in istrski demokratski zbor so zahtevali odstop Polančeca, ki je v vladi odgovoren tudi za gospodarski resor ter je bil eden izmed vodilnih uslužbencev pri Podravki, preden se je pred štirimi leti pridružil vladnemu kabinetu. Podjetje naj bi zapustil še pred začetkom domnevnih spornih poslov. Neučinkovito reševanje ladjedelnic Poleg odgovornosti za gospodarski kriminal v Podravki opozicija Polančecu očita še odgovornost za slabo stanje v hrvaških ladjedelnicah in pokojninskem sistemu. Kot namestnik premierke je zadolžen za prestrukturiranje izgubarskih in zadolženih ladjedelnic, kar je eden izmed pogojev Evropske unije, ki zahteva, da vlada ladjedelnice proda ali pa jih naredi za dobičkonosne. Polančec je na novinarski konferenci zavrnil možnost odstopa in dejal, da o tem absolutno ne razmišlja. V tej državi je vsakdo nedolžen, dokler se mu ne dokaže krivde. Te ljudi poznam kot poštene in častne ter si želim verjeti v njihovo nedolžnost, je o prijetih osumljencih dejal namestnik premierke.", "title": "Bo afera v Podravki odnesla namestnika premierke?", "keywords": "podravka", "lang": "slovenian"}
{"body": "Kupci zavarovani, saj morajo kmetovalci v primeru zlorabe vrniti pridobljeno subvencijo. Kupci bio kmetijskih izdelkov lahko zaupajo v kakovost teh izdelkov, meni predsednik Zveze združenj ekoloških kmetov Slovenije Boris Fras. Po njegovih izkušnjah tiste kmete, ki goljufajo, prej ali slej dobijo. “Ekološki kmet dobi subvencijo in če ga dobijo, jo mora vrniti. Kmet bo dvakrat premislil, preden bo uporabil kakšne nedovoljene kemikalije, kupci ste tudi iz tega naslova zavarovani,” pojasnjuje. Fras je hkrati razočaran, ker kupce ponavadi ne zanima certifikat, ki jamči, da je kupljena hrana res bio. “Tudi če kupite bio hrano pri enem od trgovcem, vam morajo tam na vašo zahtevo pokazati certidikat,” pravi. Včeraj je predstavil program akcij informiranja in promocije eko hrane BIO užitek. Več na biouzitek.si.", "title": "Bio izdelkom lahko zaupate", "keywords": "eko kmetovanje;Boris Fras;zaupanje izdelkom", "lang": "slovenian"}
{"body": "New York - Ameriška banka Citigroup je v drugem četrtletju ustvarila 4,3 milijarde dolarjev čistega dobička, in sicer po zaslugi prodaje deleža v družbi za posredništvo Smith Barney. V enakem obdobju lani je banka zabeležila 2,86 milijarde dolarjev izgube. Analitiki so za drugo letošnje četrtletje sicer napovedovali izgubo. Kot je danes objavila banka, je s prodajo deleža v skupnem podjetju z banko Morgan Stanley Smith Barney, transakcija je bila zaključena 1. julija, dobila 11,1 milijarde dolarjev pred obdavčitvijo oz. 6,7 milijarde dolarjev po davkih. Čisti dobiček je tako znašal 49 centov na delnico, medtem ko je banka v enakem lanskem obdobju zabeležila izgubo v višini 55 centov na delnico. Analitiki so po poročanju ameriške tiskovne agencije AP za letošnje drugo četrtletje napovedovali izgubo v višini 37 centov na delnico. Prihodek je v četrtletju znašal 30 milijard dolarjev, kar je 12,4 milijarde dolarjev več kot v lanskem drugem četrtletju. Stroški poslovanja so se glede na drugo lansko četrtletju znižali za 21 odstotkov na 12 milijard dolarjev. Glavni izvršni direktor banke Vikram Pandit je ob rezultatih zapisal, da so v prejšnjih četrtletjih uspešno izpolnjevali načrt za okrepitev finančne moči banke in za vrnitev k dobičkonosnosti. \"V zadnjih četrtletjih smo naredili znaten napredek, kar se kaže v velikem upadu stroškov, zmanjšanju števila zaposlenih, prodaji premoženja ter tudi v 12,7-odstotnem kazalcu kapitalske ustreznosti Tier 1,\" je dejal.", "title": "Ameriška banka Citigroup je v drugem četrtletju ustvarila 4,3 milijarde dolarjev čistega dobička", "keywords": "gospodarstvo;ekonomija", "lang": "slovenian"}
{"body": "Avstrijski kupec z mesom zadovoljen Pomurka je kupcu iz Slovenije prodala še pet ton mesa za predelavo, v hladilnicah pa jim je ostalo še okoli 25 ton mesa. Kot sporočajo, gre za manjvredno meso, večinoma za drobovino, prav tako namenjeno predelavi. Prodati ga bo težko, čeprav je njegova cena nizka. V ponedeljek ga bodo ponovno pregledali in, če bo veterinarsko ustrezno, spet poskušali prodati. Kot je še povedala izvršna direktorica za finance in ekonomiko poslovanja v Pomurki mesni industriji Gabrijela Drvarič, je bil avstrijski kupec mesa, ki je imel tudi svojega nadzornika kakovosti, čeprav so meso pregledali veterinarji Vursa, s kakovostjo mesa zadovoljen. Več dvoma je po njenih besedah pri slovenskih kupcih, zaradi česar je prodaja tudi otežena.", "title": "V Pomurki še 25 ton drobovine", "keywords": "Gospodarstvo", "lang": "slovenian"}
{"body": "Koroški župnik Anton Kmet bo moral zaradi spolnega zlorabljanja dveh deklic za deset mesecev v zapor. Vrhovno sodišče je namreč zavrnilo zahtevo za varstvo zakonitosti, ki jo je vložil duhovnik. Kmet je tako po nekdanjem kašeljskem župniku Francu Frantarju in župniku iz Ormoža Albinu Žnidariču tretji duhovnik, ki bo zaradi spolne zlorabe otroka moral odslužiti zaporno kazen. Tožbe proti Cerkvi Rimskokatoliška cerkev v Sloveniji se vse pogosteje sooča z odškodninskimi tožbami zaradi nesprejemljivega ravnanja svojih podanikov. Kmalu tako lahko pričakujemo odločitev mariborskega sodišča v prvi tovrstni tožbi pri nas, v kateri zahteva odškodnino ena od žrtev nekdanjega artiškega župnika Karla Jošta, poroča časnik. Osumljen je bil kar 16 spolnih zlorab otrok, a je še pred koncem sodnega postopka umrl. Za odškodninsko tožbo so se odločile tudi vse tri žrtve ormoškega župnika Albina Žnidariča. Med pripravami na birmo je namreč redno po prsih in zadnjici otipaval deklici, ki se zaradi njegovega položaja izprijenemu početju nista upali upreti, poroča Dnevnik. Duhovnika, ki je svoje poslanstvo opravljal v župnijah Brezno in Remšnik na Koroškem, so slovenjgraški policisti prijeli po večerni maši v zadnjih dneh maja 2007. Dva dni po prijetju spet vodil mašo Takrat so ga zaradi suma pedofilije tudi pridržali, a ga je nato preiskovalna sodnica že naslednji dan po zaslišanju izpustila na prostost. Izrekla pa mu je tudi prepoved približevanja domnevnima žrtvama, ki se jima Kmet ni smel približati na manj kot kilometer. Mariborska nadškofija pa proti duhovniku ni ukrepala, saj je lahko slednji še naprej opravljal svoje poslanstvo. Dva dni po prijetju je tako že vodil večerno mašo. Kljub temu pa je slovenjgraško tožilstvo s pomočjo policije proti njemu spisalo obtožnico, v kateri so mu očitali, da je zagrešil dve kaznivi dejanji spolnega napada na osebo, mlajšo od 15 let. Enotno deset mesecev dolgo zaporno kazen mu je slovenjgraško tožilstvo sicer prisodilo že pred dobrim letom, a so zaradi zahteve po varstvu zakonitosti odložili nastop prestajanja kazni.", "title": "Pedofilija: koroški župnik za zapahe", "keywords": "Anton Kmet;pedofilija;zapor", "lang": "slovenian"}
{"body": "Maribor - Mariborska pokojninska družba Moja naložba je v prvih petih mesecih letos pridobila več kot 1000 novih zavarovancev in jih ima skupaj že skoraj 34.000. V tem času se jim je pridružilo 25 novih podjetij, s tem pa je njihov pokojninski sklad presegel 104 milijone evrov, kar je skoraj osem odstotkov več kot v začetku leta. \"Letošnje poslovanje je v skladu z načrti, v petih mesecih pa je neto donosnost znašala 1,31 odstotka in jo bomo do konca leta z lahkoto še precej presegli. Pozitivno nas je presenetil letošnji poslovni izid, saj že po petih mesecih dosegamo 57 odstotkov letnega načrta, v primerjavi z enakim obdobjem lani pa smo boljši za 37 odstotkov. V tem obdobju smo tako zabeležili 357.000 evrov dobička, kar pomeni, da bomo ob koncu leta z veliko verjetnostjo presegli načrtovani izid v višini 626.000 evrov,\" je na novinarski konferenci pojasnil član uprave Igor Pšunder. Sicer pa so se v Moji naložbi, v kateri so delničarji na sredini skupščini med drugim upravi in nadzornemu svetu podelili razrešnico za preteklo leto, danes odzvali tudi na načrtovano preoblikovanje Kapitalske družbe (Kad), za katerega je bila v državnem zboru že opravljena prva obravnava. Ta namreč med drugim predvideva tudi ustanovitev nove državne zavarovalnice za upravljanje sedanjih Kadovih pokojninskih skladov, v zvezi s čimer imajo v Moji naložbi vrsto pomislekov. Kot je pojasnil predsednik uprave Lojze Grobelnik, ustanavljanje nove državne zavarovalnice ni potrebno, saj za to ni nobenih argumentov. \"Iz zakona, ki ga je vlada poslala v parlament, je razvidno, da se zavarovalnica ustanavlja primarno zaradi upravljanja pokojninskih skladov. Če je že potreba za kaj takšnega, potem menimo, da je v Sloveniji že 11 tovrstnih upravljavcev, zato bi se to zagotovo dalo urediti z javnim razpisom,\" je dejal Grobelnik. Po njegovih besedah v zvezi z namero vlade obstaja cela vrsta neznank, zlasti o tem, zakaj sploh nova zavarovalnica, s katerimi dejavnostmi se bo ukvarjala, kakšni so predvideni poslovni rezultati v naslednjih letih in kdo bo dolgoročno njen lastnik. V Moji naložbi so prepričani, da bi bilo najprej potrebno predstaviti študije, ki bi odgovorile na ta in številna druga vprašanja, šele nato pa se odločati o tem, ali zavarovalnico potrebujemo ali ne.", "title": "Moja naložba tudi letos pridobiva nove zavarovance", "keywords": "gospodarstvo;ekonomija", "lang": "slovenian"}
{"body": "Ljubljana - Banke so marca povsem ustavile kreditiranje nefinančnih družb, pri čemer se je gospodarstvo razdolževalo pri bankah v večinski tuji lasti, in sicer za 90 milijonov evrov, v včeraj objavljenem rednem mesečnem biltenu ugotavlja Banka Slovenije. Nedostopnost posojil pri bankah v večinski tuji lasti so podjetja, kot je razvidno iz biltena, v enaki meri nadoknadila z najemanjem posojil pri bankah v večinski domači lasti. \"Za leto 2008 značilna visoka medletna dinamika rasti posojil, ki jih banke v večinski tuji lasti odobravajo nefinančnim družbam, se je umirila in približala dinamiki rasti tovrstnih posojil bank v večinski domači lasti,\" pojasnjujejo v Banki Slovenije. Je pa za podjetja razveseljivo dejstvo, da so banke več kot 100 milijonov evrov kratkoročnih posojil pretvorile v dolgoročna posojila. Tudi s kreditiranjem gospodinjstev ni nič bolje - marca so se neto posojila gospodinjstvom povečala za skromnih 15 milijonov evrov, kar zaradi slabih splošnih gospodarskih razmer niti ni presenetljivo. Po podatkih Evropske centralne banke (ECB) smo Slovenci marca odplačevali potrošniška posojila, nekoliko pa se je povečal obseg posojil za nakup nepremičnin. Bilančna vsota bank se je marca v primerjavi s februarjem zmanjšala za kar 328 milijonov evrov, tako da se je medletna rast bilančne vsote skrčila že na deset odstotkov. Neto obseg posojil celotnemu nebančnemu sektorju pa se je marca skrčil za 185 milijonov evrov, zaradi česar se je medletna rast posojila našega bančnega sistema znižala na 13,2 odstotka. To je v primerjavi z rekordnimi med 30- in 40-odstotnimi rastmi leta 2007 izjemen padec. Ob tem je skrb vzbujajoče dejstvo, da slovenske banke še naprej odplačujejo posojila v tujino, kar pomeni, da jim še vedno ne uspe pridobiti svežih sredstev oziroma obnoviti obstoječih posojilnih linij v tujini, poleg tega pa je depozite v naših bankah zmanjšala tudi država. Skupno so banke marca na teh dveh postavkah bile ob več kot pol milijarde sredstev. Prav zaradi tega, ker naše banke nimajo dostopa do dolgoročnih sredstev v tujini, bi izdaje bančnih obveznic z državnim poroštvom že zdavnaj morale zaživeti. Nova Ljubljanska banka je, kot smo že poročali, izdajo svoje obveznice ustavila, dokler vlada in državni zbor ne dorečeta protitajkunske zakonodaje. To je vladna stran ocenila kot povsem nepotrebno, saj naj ne bi bilo ovir za podpis poroštvene izdaje. Banke so zato marca posegle po sredstvih Evropske centralne banke, ki jih ta ponuja z do polletno ročnostjo, več depozitov pa so v bankah marca imeli tudi gospodarski subjekti. Obojega je bilo za več kot 100 milijon evrov več. Gospodinjstva v nasprotju z minulimi meseci varčevanja v bankah niso povečala, čeprav banke še vedno ponujajo relativno ugodne obrestne mere za vezane depozite.barbara.hren@dnevnik.si", "title": "Kreditiranje gospodarstva povsem zastalo", "keywords": "gospodarstvo;ekonomija", "lang": "slovenian"}
{"body": "Iz Jamstvenega in preživninskega sklada RS so sporočili, da so namenili sredstva še 480 delavcem Mure. Skupaj so prejeli več kot 780.000 evrov. Jamstveni in preživninski sklad RS je 408 delavcem Mure iz naslova neizplačanih plač, nadomestil za neizrabljen dopust in odpravnin izplačal za 780.813,37 evra sredstev. Iz sklada so ob tem sporočili, da je denar prejelo 192 delavcev Muralista, 144 delavcev Mure, European fashion design in 72 delavcev Mure moška oblačila. Poleg 408 delavcev Mure je izplačilo prejelo tudi 169 delavcev iz 13 različnih podjetij. Še zadnje izplačilo letos bo sklad izvedel 31. januarja. Delavci so sicer zahteve za izplačila iz naslova pravic, ki jih prodajajo zaradi insolventnosti delodajalca, vlagali konec oktobra in v začetku novembra. Na skladu so tako skupaj prejeli 2626 zahtev Murinih delavcev. 2598 delavcev je izplačila v skupni višini 5.013.830,84 evra že prejelo, so še sporočili iz sklada.", "title": "Sredstva prejelo še 480 delavcev Mure", "keywords": "jamstveni;preživninski;sklad;sredstva;delavec;zaposlen;mura", "lang": "slovenian"}
{"body": "O odpuščanju stalno zaposlenih še ne razmišljajo Kar 200 pogodbenih delavcev Iskre Avtoelektrike bo do konca leta zaradi gospodarske krize, ki je prizadela tudi to podjetje, ostalo brez dela. Kratkoročno je podjetju prodaja upadla od 20 do 30 odstotkov, podobno bo verjetno tudi v prvem četrtletju prihodnjega leta, zaradi manjšega števila naročil pa bodo proizvodnjo letos končali že 16. decembra. V podjetju morajo zato sprejeti ukrepe za zmanjševanje stroškov. Pogodb ne bodo podaljšali Brez dela bodo ostali delavci s pogodbo za določen čas. Že novembra so tako zavrnili podaljšanje pogodbe stotim ljudem, prav toliko jim bodo še decembra. Da bi odpuščali stalno zaposlene ljudi, še ne razmišljajo. Pri odločanju, komu pogodbe ne bodo podaljšali, pa uprava upošteva tudi socialne razmere zaposlenih, je razložil predsednik sindikata Valter Bensa in izrazil prepričanje, da uprava krize ne izkorišča kot izgovor za odpuščanje. Čakanje na rezultate začetka leta 2009 O tem, ali bodo potrebna še dodatna odpuščanja, bo znano v prvih mesecih prihodnjega leta, uprava pa naj bi že načrtovala tudi znižanje stimulacije za pet odstotkov. Kot je povedal član uprave Tadej Vidic, naj bi bilo prvo četrtletje leta 2009 najslabše. Kljub slabim poslovnim rezultatom zadnje čase pa bodo letos v Iskri zaradi boljšemu poslovanju v prvih devetih letošnjih mesecih imeli pet milijonov evrov dobička in rast prodaje. Za drugo leto že načrtujejo nižje prihodke, in sicer za okoli šest odstotkov. V družbi imajo trenutno 1.850 zaposlenih, cela skupina pa nekaj manj kot 3.000.", "title": "V prihodnjih dneh ob službo 200 ljudi", "keywords": "Gospodarstvo", "lang": "slovenian"}
{"body": "Ljubljana - Ljubljanska borza je včeraj zabeležila največji enodnevni padec tečajev v zgodovini našega trga kapitala. Osrednji indeks SBI20 je namreč izgubil 7,94 odstotka vrednosti in tako nanizal že peti zaporedni negativni dan. Letos so se delnice slovenskih izdajateljev v povprečju pocenile že za slabih 54 odstotkov, od tega samo od začetka septembra za 29 odstotkov. Tržna kapitalizacija sedemnajstih najpomembnejših borznih družb Ljubljanske borze se je letos zmanjšala za kar 9,6 milijarde evrov, samo včeraj je na borzi izpuhtelo več kot 750 milijard evrov premoženja. Da je slovenske vlagatelje včeraj zajela panika, priča tudi podatek o številu poslov in dnevnem prometu, ki je bil pri slabih osmih milijonih evrov znatno nad letošnjim povprečjem. Glede na število poslov – samo z delnico Krke so vlagatelji sklenili skoraj 900 poslov – in vrednost posameznih poslov so bili včeraj očitno glavni prodajalci predvsem mali delničarji, medtem ko večjih delniških paketov ni bilo zaznati, po čemer bi lahko sklepali, da institucionalni vlagatelji po večini niso izstopali iz svojih naložb. Poleg Heliosove delnice, ki je včeraj izgubila več kot petino vrednosti, sta bili najbolj na udaru delnici Aerodroma Ljubljane in Save, ki sta izgubili več kot desetino vrednosti. Uprava Ljubljanske borze je morala pri tem zvišati dnevno omejitev spremembe tečaja na 20 odstotkov. Med vsemi delnicami sta na vrednosti pridobili le delnici Žita in Pivovarne Laško, medtem ko je denimo delnica NKBM izgubila še šest odstotkov in je bila vredna 12 odstotkov manj, kot je znašala njena dokapitalizacijska cena. Kot ocenjuje član uprave Perspektiva DZU Igo Gruden, Ljubljanska borza le deli usodo preostalih svetovnih borz, tečaje pa dodatno znižujejo panika med vlagatelji in nizka likvidnost. Vendar pri tem že opaža, da zaradi zadnjih padcev tečajev nekatere družbe kotirajo pri rekordno nizkih vrednotenjih tako v tujini kot v Sloveniji. matjaz.polanic@dnevnik.si", "title": "Na ljubljanski borzi je izpuhtelo že deset milijard evrov", "keywords": "gospodarstvo;ekonomija", "lang": "slovenian"}
{"body": "Univerzijada. Mesec pred pripravo poročila organizatorji lobirali pri ministru za šolstvo in šport. Še dober mesec ima mariborska delegacija časa, da pripravi poročilo in podrobno predstavitev, kako in na kakšni infrastrukturi naj bi potekala univerzijada leta 2013. To namreč od nje zahteva Mednarodna univerzitetna športna zveza (Fisu), ki je pred dnevi že govorila o \"nacionalni sramoti\", če Mariboru in partnerskim mestom ne bo uspelo izpeljati te največje študentske športne prireditve ne svetu. Tone Vogrinec, predsednik organizacijskega odbora univerzijade 2013, je pojasnil, da zdaj na občini pripravljajo dokumentacijo za mariborski mestni svet, da bodo lahko potrdili izgradnjo in posodobitev najnujnejše infrastrukture. Organizatorji pričakujejo, da bi univerzijado 2013 lahko izpeljali s 45 milijoni evrov. Naj spomnimo, da so proračun dogodka z investicijami vred sprva planirali na 250 milijonov evrov.", "title": "Lukšič Vogrincu: Denar imaš", "keywords": "igor lukšič;tone vogrinec;univerzijada", "lang": "slovenian"}
{"body": "Kot kaže so se vozniki zaradi slabega vremena porazdelili skozi ves dan, zato na cestah ni zastojev. Kljub drugačnim pričakovanjem je današnji dan glede gneče na naših cestah minil mirno. Brez zastojev in le z občasnimi čakalnimi dobami na mejnih prehodih. Trenutno je treba čakati le še na Gruškvju, in sicer pol ure. Kilometrske kolone na Hrvaškem Je pa pri sosedih promet v znamenju kilometrskih zastojev. Najhuje je bilo med Zagrebom in Karlovcom pred cestninsko postajo Lučko, kjer je kolona vozil dosegla tudi 3 kilometre. Proti mostu na Krk se je vila kolona dolga 5 kilometrov, na Jadranski magistrali pa je promet ves dan potekal počasi. Gneča je bila proti morju in iz smeri morja, ugotavljajo v hrvaškem avtoklubu, zato menijo, da je najboljši nasvet tudi za prihodnje dni – potrpežljivost.", "title": "Zastoji le na mejnih prehodih", "keywords": "prometno-informacijski center;organizacija", "lang": "slovenian"}
{"body": "K ukrepanju pristojnih organov pozvali tudi v zbornici Inšpektorat je uvedel nadzor nad varovanjem v slovenski podružnici banke Hypo Alpe Adria. Domnevne nepravilnosti so zmotile tudi zbornico za razvoj zasebnega varovanja. Z inšpektorata za notranje zadeve so sporočili, da so uvedli inšpekcijski nadzor glede zakonitosti izvajanja dejavnosti zasebnega varovanja v Hypo Alpe Adria banki v Sloveniji. V slovenski podružnici avstrijske banke Hypo Alpe Adria se je, kot je znano, v sredo ob navzočnosti avstrijskih varnostnikov hitro zamenjalo vodstvo - odpoklicali so sedem vodilnih v tej banki, njihova mesta pa je prevzelo novo tričlansko vodstvo iz Celovca. - Vodstvo Hypa neuradno odnesel kup nepravilnosti, tudi posli z Vegradom - Avstrijci počistili v vrhu slovenskih družb Hypo Prav ravnanje varnostnikov pa je zmotilo tudi Zbornico za razvoj slovenskega zasebnega varovanja. Z zbornice so sporočili, da naj bi po njihovih podatkih varnostniki avstrijske zasebno-varnostne službe brez prej pridobljenih dovoljenj za opravljanje varovanja v Sloveniji opravljali zasebno varovanje in izvajali ukrepe varnostnika. Šlo naj bi, sodeč po njihovih oznakah, za varnostnike družbe Group 4 Securicor. Neposredno dejavnost varovanja po zakonu o zasebnem varovanju izvaja varnostno osebje, zaposleno pri imetniku licence, ki izpolnjuje pogoje, določene v zakonu, in pridobi službeno izkaznico. Imetniki licenc in službenih izkaznic morajo ves čas opravljanja dejavnosti izpolnjevati pogoje, določene za pridobitev licence. Več o tem si preberite tukaj. Varnostniki slovenske državljane odganjali v angleščini Ukrepe so tuji varnostniki izvajali, kot je razvidno iz posnetkov slovenskih televizij, proti slovenskim državljanom v tujem jeziku angleščini, kar je absolutno nesprejemljivo in v nasprotju z zakonom o zasebnem varovanju. Tuji varnostniki naj bi izvajali ukrep opozorila in prepovedi vstopa v varovani objekt, po našem mnenju pa je sporen tudi kraj, kjer so izvajali ukrepe, saj se le ta nahaja zunaj območja varovanega objekta, na javnem kraju, so še zapisali v zbornici in dodali, da je po njihovem mnenju varnostna služba grobo posegla v integriteto in suverenost slovenskega ozemlja ter pri tem kršila ustavnost in zakonitost RS . Zaradi vsega omenjenega so zato pristojne pozvali, naj preučijo položaj, preverijo dejansko stanje in zoper kršilce ukrepajo na podlagi zakonodaje. Hkrati izražamo našo zaskrbljenost nad takšnim ravnanjem tuje službe za zasebno varovanje in nad postopki tujih varnostnikov, ki so v absolutnem nasprotju z našo pravno ureditvijo, še pravijo.", "title": "Hypo banka Tuji varnostniki na slovenskih tleh", "keywords": "Gospodarstvo", "lang": "slovenian"}
{"body": "Špansko gospodarstvo je v letošnjem prvem četrtletju uspelo izplavati iz recesije. Zabeležilo je namreč 0,1-odstotno rast na četrtletni ravni, kaže prva ocena španske centralne banke. Borza v Madridu Španija, peto največje evropsko gospodarstvo, je pred tem šest četrtletij zapored beležila negativno gospodarsko rast. Špansko gospodarstvo je s tem zadnje med največjimi gospodarstvi na svetu, ki se je izkopalo iz recesije, do katere je prišlo po izbruhu svetovne finančne krize jeseni leta 2008. Kriza je zlasti močno prizadela nepremičninski sektor, ki je pred tem predstavljal gonilo španske gospodarske rasti. Država se zaradi napovedane večletne šibke gospodarske rasti trenutno sooča tudi z nižanjem bonitetne ocene, saj bonitetne agencije ocenjujejo, da ji ne bo uspelo hitro znižati visokega javnofinančnega primanjkljaja, zaradi česar naj bi se javni dolg še povečeval.", "title": "Španija iz recesije", "keywords": "španija;recesija;gospodarska;rast", "lang": "slovenian"}
{"body": "Ljubljana - Na Ljubljanski borzi je indeks blue chipov SBI TOP današnje trgovanje končal pri vrednosti 606,02 točke, kar je 4,70 točke oz. 0,77 odstotka manj kot v sredo. V indeksu so se najbolj pocenile delnice Gorenja, ki so zdrsnile za slabih osem odstotkov. Borni posredniki so opravili za 800.080 evrov poslov. Delnice Gorenja so se pri 37.700 evrov prometa znižale za 7,81 odstotka na 5,90 evra. V indeksu so se pocenile tudi delnice Telekoma Slovenije (15.880 evrov), ki so padle za 1,58 odstotka na 61,51 evra, delnice Petrola so se znižale za 1,26 odstotka na 157 evrov. S slednjimi so borzni posredniki opravili za 44.300 evrov prometa. Krkine delnice so nižje za 1,17 odstotka in so zaključile pri 50,70 evra. Z njimi so borzni posredniki ustvarili največ prometa, in sicer za 363.120 evrov. Delnice NKBM so ostale na sredini zaključni vrednosti 4,70 evra, medtem ko so borzni posredniki z njimi opravili za 14.420 evrov prometa. Vlagatelji na Varšavski borzi doslej še niso pokazali zanimanja za delnice druge največje slovenske banke. V indeksu so pridobile edino delnice Mercatorja. Pri 17.860 evrov prometa so se zvišale za 1,33 odstotka na 152 evrov. V prvi kotaciji so pod gladino trgovali tudi z delnicami Intereurope, ki so se pocenile za 5,98 odstotka na 1,21 evra, delnice Luke Koper pa so zdrsnile za 3,46 odstotka na 9,52 evra. V standardni kotaciji so najpomembnejše delnice beležile strme padce. Delnice Zavarovalnice Triglav, s katerimi so borzni posredniki ustvarili za 44.110 evro prometa, so se znižale za 4,41 odstotka na 12,80 evra. Delnice Pozavarovalnice Sava (800 evrov) so se pocenile za 5,45 odstotka na 5,90 evra, delnice Save (1120 evrov) pa za 4,33 odstotka na 28,70 evra. Cenejše so tudi delnice Aerodroma Ljubljana (3680 evrov), ki so zdrsnile za 3,01 odstotka na 11,75 evra.", "title": "Ljubljanska borza: Gorenjeve delnice potisnile SBI TOP navzdol", "keywords": "gospodarstvo;ekonomija", "lang": "slovenian"}
{"body": "Francija pri 10-letnih obveznicah obljubila 3,29-odstotni donos Italijanska banka UniCredit je morala v dokapitalizaciji delnice ponuditi po nizki ceni, da je zbrala 7,5 milijarde evrov, kar je vplivalo na padec delnic evropskih bank. Za vsako obstoječo delnico lahko delničarji največje italijanske banke dobijo dve novi po 1,943 evra, kar je – preračunano – 43 odstotkov pod torkovim tečajem na borzi v Milanu. Vseeno zanimanje za dokapitalizacijo ni bilo prav veliko. Včeraj so se UniCreditove delnice pocenile za 15 odstotkov, danes dopoldne pa za nadaljnjih 10. Tudi številne preostale evropske banke čaka dokapitalizacija, če bodo želele zadostiti novi, strožji bančni regulativi. Med njimi bo najverjetneje tudi Deutsche Bank, čeprav je uprava banke pred kratkim zatrjevala, da ni potrebe po dokapitalizaciji. Cena delnic je v Frankfurtu v četrtek dopoldne padla za šest odstotkov, medtem ko je indeks DAX30 zdrsnil za odstotek, na 6.050 točk, vendar popoldne že pogledal nad gladino , saj so bili v ZDA objavljeni podatki o spodbudnih kazalnikih zaposlovanja v zasebnem sektorju. Detroit se je pohvalil z dobro prodajo Tudi v sredo je DAX, ki je bil dan prej na petmesečnem vrhu, izgubil odstotek, medtem ko se je Wall Streetu uspelo izolirati od dogajanja v Evropi, tako da so se delniški indeksi izognili rdeči barvi. Dow Jones 12.418 točk se je zvišal za 0,17 odstotka. Podjetniška naročila so novembra porasla za 1,8 odstotka, potem ko so prejšnji mesec nazadovala za 0,2 odstotka. Največji proizvajalci avtomobilov so se pohvalili z 8,7-odstotno decembrsko rastjo prodaje. Lani so ameriški proizvajalci prodali 12,8 milijona vozil, kar je dobro desetino več kot leto prej. Za letošnje leto so napovedi še nekoliko boljše. Yahoojeve delnice so padle za tri odstotke, potem ko je podjetje za novega predsednika imenovalo Scotta Thompsona. Francija se je dokaj uspešno zadolžila Francija se je danes na obvezniških trgih zadolžila za osem milijard evrov. Povpraševanje je bilo visoko, obrestna mera, ki jo je moral obljubiti Pariz, pa nekoliko višja kot na zadnji dražbi. Pri desetletnih obveznicah znaša donos do dospetja 3,29 odstotka. Na začetku decembra je znašal 3,18 odstotka. Za primerjavo Nemčija je morala v sredo ponuditi 1,93-odstotno obrestno mero. Naslednji teden se bosta na novo zadolžili Španija in Italija. Zgodba zase je Grčija. 20. marca bodo zapadle naslednje obveznice v skupni vrednosti 14,5 milijarde evrov, Atene pa bodo lahko upnike poplačale zgolj ob tuji pomoči, saj se na finančnih trgih ne morejo zadolževati. Težave evropskega gospodarstva odraža tudi evro, ki je padel pod 1,28 dolarja. Tečaji delnic na Ljubljanski borzi PETROL +2,45 % 162,90 EUR MERCATOR +0,63 % 151,95 NOVA KBM +0,00 % 3,20 GORENJE -1,13 % 4,65 LUKA KOPER -2,57 % 6,82 ZAV. TRIGLAV -1,43 % 10,01 KRKA -3,85 % 50,00 INTEREUROPA -5,71 % 0,33 Krka padla na 50 evrov, Triglav na 10 Na Ljubljanski borzi je cena Krkinih delnic ob le 273 tisoč evrih prometa padla na 50 evrov, kar pomeni skoraj štiriodstotni minus. To je največji enodnevni padec v zadnjih dveh mesecih. Iz podjetja ni prišla kaka pomembna informacija, vlagatelji pa že nestrpno čakajo na objavo predhodnih rezultatov za lansko leto, kar se bo zgodilo čez dva tedna. Po prometu sledi Telekom 160 tisoč evrov, katerega tečaj je ostal tik pod 65 evri. Podražile so se le Petrolove in Mercatorjeve delnice. Cena Petrola je dosegla 162,9 evra, Mercatorja pa 152 evrov. Slovenski borzni indeks 591 točk se je prvič letos znižal, in sicer za pol odstotka. Delnice Zavarovalnice Triglav so se pocenile za 1,43 odstotka, vendar meja deset evrov še ni padla. Skupina Triglav za leto 2012 načrtuje 60,6 milijona evrov čistega dobička.", "title": "Krkine delnice ustavila šele meja 50 evrov", "keywords": "Gospodarstvo", "lang": "slovenian"}
{"body": "Ljubljana - Na Ljubljanski borzi je indeks blue chipov SBI TOP današnje trgovanje končal pri vrednosti 597,67 točke, kar je 0,39 točke oz. 0,07 odstotka več kot ob koncu torkovega trgovanja. Med blue chipi so danes največ pridobile delnice Krke, ki so se podražile za 1,80 odstotka. Poleg delnic Krke, ki so bile s 350.230 evri sklenjenih poslov najprometnejše delnice v indeksu, so se med blue chipi podražile le še delnice Mercatorja, ki so beležile 0,21-odstotno rast. Pocenile so se delnice Telekoma Slovenije (-1,39 odstotka), Petrola (-1,18 odstotka) in NKBM (-1,02 odstotka). Tečaj delnic Gorenja je danes ostal nespremenjen. Med preostalimi delnicami prve kotacije so delnice Intereurope pridobile 52,50 odstotka in delnice Zavarovalnice Triglav 1,76 odstotka, delnice Luke Koper pa so izgubile 2,35 odstotka.", "title": "Ljubljanska borza: SBI TOP malo nad izhodiščem", "keywords": "gospodarstvo;ekonomija", "lang": "slovenian"}
{"body": "Drnča. Upniki podjetja Predence lahko do ponedeljka prijavijo terjatve. Julijske plače prihodnji teden. Dvorska vas. Upniki družbe Predence, ki je od 29. julija v prisilni poravnavi, lahko do ponedeljka prijavijo svoje terjatve. Menjave direktorjev. Družba Predence ima že tretjega direktorja, od začetka julija jo vodi Miha Živec iz novomeškega podjetja Neo dom ladjedelništvo, eden od upnikov, pred njim pa sta bila direktorja Milan Kepic (Izolacija Kepic) in Marjana Novak, ki je prevzela vodenje družbe Rimske terme. Podjetje sta zapustila tudi vodji hotela Drnča Rado Urevc – postal je direktor Šport hotela Pokljuka – in Mojca Krašovec. Med njimi so tudi nekdanji zaposleni. Iz hotela Drnča jih je precej že odšlo, kajti ob odprtju je bilo v njem 35 zaposlenih, ta čas pa jih je po besedah Helene Vokič, vodje trženja v družbi Predence, 12. Nekdanji vodja hotela Rado Urevc je za štirimesečno delo prejel le dve plači, dolgujejo pa mu tudi regres. “Na tiste, ki smo odšli, so kar pozabili,” je za Žurnal povedal Urevc in izrazil obžalovanje, da so se zgrešene odločitve lomile na plečih delavcev. Konec junija je dal odpoved tudi Jože Fele, vodja programa dobrega počutja v hotelu Drnča, saj, kot je dejal, človek brez plače ne more živeti. “Dolžni so mi tri plače in regres. V Drnči sem doživel veliko razočaranje,” je dodal Fele. Nekdanji zaposleni – večina jih ne želi biti imenovana – ne varčujejo s kritiko. Pravijo, da je glavni vzrok za težave, v katerih se je znašel hotel Drnča, dejstvo, da so o projektu odločali in ga vodili ljudje, ki tega posla ne obvladajo, denar, ki so ga pridobili s krediti pa je šel namesto za dokončanje hotela tudi za druge namene. To naj bi bila po njihovih besedah le ena od zgrešenih potez Milana Kepica, lastnika Izolacije Kepic in nekdanjega direktorja družbe Predence, ki jo je skupaj z Občino Radovljica ustanovil za gradnjo in upravljanje hotela Drnča. Prezadolženo podjetje Na seznamu upnikov je tudi občina, ki ji Kepic, oziroma družba Predence še vedno dolguje dobrih 65 tisoč evrov. 17 milijonov evrov so težki dolgovi družbe Predence. Novi direktor družbe Predence Miha Živec pravi, da je prevzel barko pred potopom. “Slaba zasedenost hotela in organizacija ter nemotiviranost ljudi, ki niso dobivali plač ... V knjigovodskem delu želim priti zadevi do dna, med prednostnimi nalogami pa sta tudi finančni načrt prestrukturiranja in načrt dela za naslednja štiri leta,” je pojasnil. Podjetje od začetka prisilne poravnave nima več blokiranih računov. “Popolno normalizacijo poslovanja predvidevamo jeseni, po ureditvi težav, ki so nastale zaradi prezadolženosti podjetja – po bilančnem stanju konec marca ima namreč za dobrih 17 milijonov evrov dolgov,” je dodal. Čez dober mesec bodo nadaljevali dela v dvorcu, ki naj bi bila dokončana do konca leta, za dokončanje medicinskega dela pa potekajo pogajanja s potencialnimi vlagatelji. “Ta čas ne morem povedati nič več, kajti zadeva je vroča in odprta. Tudi tega, koliko bodo stala, ne,” je dejal. Zagotovil je, da bodo zaposleni julijske plače dobili prihodnji teden. “Majske in junijske uradno še niso dobili, dejansko pa so jih dobili z akontacijo,” je pojasnil.", "title": "Zgrešene odločitve na plečih delavcev", "keywords": "predence;podjetje;firma", "lang": "slovenian"}
{"body": "Zaradi vedno manj poštnih pošiljk se zmanjšuje število poštnih nabiralnikov. Tudi v letu 2011 se je v Sloveniji nadaljeval trend zmanjševanja števila poštnih nabiralnikov. V primerjavi z letom 2010 se je namreč število poštnih nabiralnikov zmanjšalo za 191 na skupno 2608, z upoštevanjem leta 2009 pa za 455, je razvidno iz poročila o trgu poštnih storitev v Sloveniji za leto 2011, objavljenega na spletni strani Apeka. Razlog za takšen upad števila nameščenih poštnih nabiralnikov je v vse manjšem številu v njih vloženih poštnih pošiljk ter posledično možnosti Pošte Slovenije, da lahko poštne nabiralnike, ki jih uporabniki ne uporabljajo, odstrani, navaja Agencija za pošto in elektronske komunikacije RS (Apek). Splošni akt o kakovosti izvajanja univerzalne storitve določa, da izvajalec univerzalne poštne storitve odstrani poštni nabiralnik, če na podlagi dveh 14-dnevnih neprekinjenih štetij v razmiku najmanj treh mesecev ugotovi, da je v njem povprečno manj kot deset pošiljk korespondence na dan. Ta določba pa ne velja za kraje, v katerih je nameščen samo en poštni nabiralnik, kontaktna točka pa ni organizirana.", "title": "Vedno manj poštnih nabiralnikov", "keywords": "pošta;nabiralnik", "lang": "slovenian"}
{"body": "Varno zatočišče zlato in obveznice Newyorška borza je doživela dramatičen padec, ki je povsem spominjal na dogodke ob zlomu banke Lehman Brothers. Pozneje se je izkazalo, da je šlo za napako pri trgovanju. Uro in pol pred zaprtjem je bil Dow Jones za okrog devet odstotkov oziroma skoraj 1.000 točk pod gladino , njegova vrednost pa je padla pod 10 tisoč točk. Toda sledil je silovit odboj in Dow je spet splezal prek 10.500 točk ter končal pri 10.520 točkah, s čimer je bila izguba le 3,2-odstotna. Po zaprtju newyorške borze ob 22. uri po našem času pa se je izvedelo, da je bilo za skorajšnje sesutje kriva napaka pri trgovanju, ki jo je zagrešilo eno večjih podjetij, poroča tiskovna agencija Reuters. Za zdaj uradnih potrdil še ni, Nasdaq je le sporočil, da preiskujejo potencialno napačno transakcijo. Kot zloglasnega septembra 2008 ... Tako volatilnega dneva že zlepa ni bilo in pojavlja se bojazen, da gledamo reprizo dogodkov jeseni 2008, ko je bankrot investicijske banke Lehman Brother povzročil panične razprodaje na delniških trgih in najhujšo recesijo po veliki depresiji. Največji enodnevni točkovni padec je Dow Jones doživel 29. septembra leta 2008, ko je izgubil 777 točk. Komentar četrtkovega trgovanja na Ljubljanski borzi Biku dokončno odklenkalo Aprila so najpomembnejši svetovni delniški indeksi zaradi spodbudnih četrtletnih poslovnih rezultatov največjih korporacij dosegli najvišje vrednosti v zadnjem letu in pol, nato pa zaradi grške dolžniške krize začeli izgubljati, vendar take panike, kot je na newyorškem borznem parketu opazna danes, niti najmanj ni bilo. Varno zatočišče zlato in obveznice Tektonski premiki so tudi na valutnih in surovinskih trgih. Cena evra je le še 1,26 dolarja, lahka nafta, ki je bila še na začetku tedna nad 86 dolarji, pa je zdrsnila pod 75 dolarjev. Zlato se je znova izkazalo kot varno zatočišče rast nad 1.200 dolarjev, kar je v evrih nov zgodovinski vrh, prav tako ameriške državne obveznice.", "title": "Panika na Wall Streetu posledica napake?", "keywords": "Gospodarstvo", "lang": "slovenian"}
{"body": "Finančno načrtovanje in urejene osebne finance, med katere spada tudi varčevanje, so ključ do brezskrbne in udobne prihodnosti. Prvi razlog za naložbo v depozit je gotovo varnost vaših prihrankov, zato je pomembno, da denar zaupate dobro stoječi banki. Mojca Kovač, vodja Segmenta osebnega bančništva v UniCredit Bank, nam je zaupala, kako upravljati prihranke in pri tem tudi kaj zaslužiti. Mojca Kovač, vodja Segmenta osebnega bančništva, UniCredit Bank Če dela svojega denarja nekaj časa ne potrebujete, obenem pa želite čim višjo, a varno donosnost, smo v UniCredit Bank pripravili dolgoročni depozit s 5-odstotno letno obrestno mero, za obdobje vezave 5 let. Varčevalci, ki imajo v naši banki odprt transakcijski račun, pa lahko posegajo tudi po višji letni obrestni meri. Kakšen je vaš nasvet za varnejšo prihodnost? Oblikujte si varnostno finančno rezervo, ki je prvi korak k urejenim osebnim financam posameznika in predstavlja tisti del premoženja, ki naj bo likviden in ni izpostavljen naložbenemu tveganju. Ustrezno oblikovana varnostna rezerva vpliva na večji občutek varnosti, manjšo potrebo po hitrih kreditih, večjo fleksibilnost na trgu dela in boljša pogajalska izhodišča pri nakupih. Splošno pravilo je, da bolj kot se je posameznik sposoben prilagoditi v primeru neugodne finančne situacije, manjši je obseg potrebne varnostne rezerve. Ta naj bo visoka od 3 do 6 mesečnih neto plač. Kako naj varčevalec hrani varnostno rezervo, ki jo omenjate? Varnostna rezerva je tisti del prihrankov, ki naj bo vedno na razpolago. Tako pridejo v poštev osebni račun TRR, gotovina, sef in podobno. Vendar vam za sredstva na TRR banka plača manj obresti, gotovino lahko izgubite, odprtje sefa pa je v nekaterih primerih predrago. Ker želimo, da tudi varnostna rezerva dela za vas, smo v UniCredit Bank oblikovali Online Plus varčevalni račun, ki omogoča dvige in pologe sredstev kadar koli in kjer koli, brez stroškov. Z varčevalnim računom Online Plus smo zadostili trem najpomembnejšim zahtevam varnostne rezerve, in sicer denar je dnevno razpoložljiv in v varnih rokah, z odprtjem nimate stroškov, vodenje pa je prav tako brezplačno. Kaj priporočate varčevalcem, ki želijo zaslužiti več? Depoziti so v prvi vrsti namenjeni varni hrambi denarja, ki ji sledi donosnost sredstev, ki je največkrat izražena s fiksno obrestno mero. Ker je cilj vsakega posameznika, da zadosti vsem trem kriterijem bančne vezave varnost, donosnost in likvidnost naložb, predlagam, da del sredstev investirate kratkoročno, del pa srednjeročno oziroma dolgoročno. Kako predlagate, da varčevalci razpršijo svoja sredstva? V UniCredit Bank varčevalcem ponujamo kratkoročne in dolgoročne depozite. Stranke lahko kratkoročne cilje pokrivajo s Fleksi depozitom, to je kratkoročni 3-mesečni oziroma 6-mesečni depozit z avtomatskimi podaljšanji 11 ali 5 podaljšanj, ki ga stranka sklene za 3 leta. Prednost Fleksi depozita je možnost prekinitve vezave brez stroškov ob vsakem podaljšanju to je vsake 3 ali 6 mesecev ter ugodna obrestna mera, ki jo za stranke UniCredit Bank še dodatno prilagodimo. Če stranka želi svoja sredstva vezati srednjeročno ali dolgoročno, pa predlagam sklenitev 2-letnega in 5-letnega depozita.", "title": "Za depozit tudi do 5 % obresti", "keywords": "depozit;5 %;obresti;pr;sporočilo", "lang": "slovenian"}
{"body": "Četrt milijona. SD, LDS, SLS, Zares in SDS so bile po neuradnih podatkih 20. januarja pošti dolžne 272 tisočakov. Plačila in obljube. Nekateri so v zadnjem tednu plačali, drugi obljubljajo, da bodo. Dolgovi strank. (Foto: žurnal24grafika) Glavni tajnik SD Uroš Jauševec pravi, da so v zadnjih letih s pošto veliko poslovali. Priznava: “Zgodilo se je, da računi niso bili zmeraj poravnani na valuto. Nikoli pa tako pozno, da bi Pošta odločila za izvršbo ali tožbo. V tem trenutku je pošta do nas izpostavljena z 10.000 evri, ki so starejši od treh mesecev. Znesek celotnega dolga je nekajkrat večji.” (Podatke o dolgovih objavljamo v gornji razpredelnici). Od generalnega sekretarja LDS Uroša Petohleba številk nismo dobili, pravi pa: “LDS je pri Pošti Slovenije naročila distribucijo predvolilnih letakov za lokalne volitve, kar predstavlja veliko večino naših obveznosti do tega podjetja.” Zanimivo je, da Petohleb obljublja, da bodo dolgove za lokalne volitve poravnali februarja, pravi nadzornik pošte Klemen Grošelj pa pravi, da je bilo pri lokalnih volitvah pravilo, da so stranke v naprej pokrile strošek, šele nato so gradivo raznosili po nabiralnikih. Vodstvo pošte nadzornikov sicer “z dolgovi strank ni seznanilo, oziroma jih ni predstavilo kot kritične za poslovanje družbe.” Pošta molči Megi Jarc iz Pošta Slovenije nam številk ni želela posredovati, češ, da so “pogodbena razmerja med Pošto Slovenije in poslovnimi partnerji, med katerimi so tudi politične stranke, poslovna skrivnost.” Erjavec in Jelinčič čista Brez dolgov do pošte sta od parlamentarnih strank le Erjavčeva DeSUS in Jelinčičeva SNS. Medtem ko se neuradni dolg Zares ujema s številkami, ki so nam jih posredovali iz stranke, v SLS in SDS trdijo, da so račune plačali oziroma dolgove znižali.", "title": "Poštni dolgovi političnih strank", "keywords": "dolgovi;izdelek;produkt;pošta slovenije;transport;logistika;prevoz", "lang": "slovenian"}
{"body": "Čerin o tem, kako je prišlo do zapletov Na preiskavo enega izmed poslov Mercatorja v času prejšnjega predsednika uprave Zorana Jankovića se je odzval Aleš Čerin, ki pravi, da ni šlo za fiktivno pogodbo. Ljubljanski podžupan in nekdanji član uprave Mercatorja Aleš Čerin je namreč poudaril, da je bila pogodba Mercatorja z družbo SAS Group decembra 2004 podpisana in ni bila niti ni fiktivna niti škodljiva. Kot je znano, poteka sodna preiskava o sumu storitve kaznivega dejanja zlorabe položaja ali pravic v letu 2004 s strani dveh fizičnih oseb pri nakazilu avansa na račun SAS Groupa takoj po Mercatorjevem prevzemu Maximarketa. Zaplet zaradi pretečenih rokov Zaplet je po Čerinovem mnenju v tem, da je bil v pogodbi med Mercatorjem in družbo za varovanje določen rok pol leta, da se podpišejo operativne pogodbe za izvedbo varovanja pod tržnimi pogoji. Poleti leta 2005, ko se je ta rok iztekel, nadaljuje Čerin, se je uprava Mercatorja ukvarjala z drugimi zadevami, med drugim s prelomno skupščino delničarjev, ko so imenovali nov nadzorni svet družbe in nato odstavili predsednika uprave Jankovića. Uprava, ki je prišla za nami, je za to pogodbo vedela, je poudaril Čerin in dodal, da je imela dve možnosti - da se avans, ki ga je SAS Group prejel za storitve varovanja, poračuna z opravljenim delom ali da se na novo sklene aranžma. Po mojem vedenju je bil ta avans vrnjen v celoti z obrestmi vred na eni strani, na drugi strani pa sklenjena pogodba z G7, dodaja. Avans in pogodba kot kompenzacija? Mercator je po Čerinovih besedah SAS Groupu nakazal avans v višini 200 milijonov slovenskih tolarjev 834.000 evrov in namen je bil, da se avans poračuna z dejansko opravljenim delom. Po prevzemu Maximarketa so se namreč na Mercatorju ukvarjali, kaj narediti z vodilnim kadrom. Takratni direktor Maximarketa Darko Podreberšek je izrazil željo, da bi ostal direktor družbe, dokler bo ta obstajala, ker je bil namen, da se s časom pripoji v Mercatorjev sistem. Namestnik direktorja Boris Stadler pa je predlagal, da se odpove delovnemu razmerju in odpravnini, saj bi se v prihodnje želel ukvarjati z varovanjem in bi zato rad sklenil neko pogodbo. Ta predlog je bil korekten in tudi koristen za Mercator, je dejal Čerin. Stadler je nato vstopil v SAS Group.To družbo je takrat kupoval G7, ki je že izvajal varovanje v Maximarketu. Uprava, ki je nasledila Jankovićevo, je nato za varovanje Mercatorja pospisala pogodbo z G7, ki je svojo zahtevo za sodelovanje z Mercatorjem po Čerinovih besedah utemeljeval ravno s pogodbo, ki so jo podpisali decembra 2004.", "title": "Pogodba ni fiktivna, avans že vrnjen", "keywords": "Gospodarstvo", "lang": "slovenian"}
{"body": "Ovadba zoper Boška Šrota je tudi uradno potrjena. Na celjsko tožilstvo ga je ovadila Agencija za trg vrednostnih papirjev. Ovadbo so pod novim vodstvom agencije spisali rekordno hitro, v vsega nekaj tednih, a dokazi so po njihovem mnenju dovolj trdni. Prvega moža Pivovarne Laško Boška Šrota sumijo zlorabe notranjih informacij, grozi mu do pet let zaporne kazni in odvzem nezakonito pridobljene lastnine. Zlorabil notranje informacije? Boško Šrot Kazenske ovadbe zoper Boška Šrota po naših informacijah na celjskem tožilstvu še niso prejeli. Vprašanje je tudi, ali se bodo z njo sploh ukvarjali v Celju, saj so se doslej celjski tožilci v vseh zadevah zoper brata Šrot izločili. Zato je zelo verjetno, da bodo tudi to ovadbo odstopili posebni skupini tožilcev za pregon organiziranega in gospodarskega kriminala v Ljubljani. Agencija za trg vrednostnih papirjev Boška Šrota obtožuje, da malim delničarjem namerno ni razkril informacij, s katerimi je kot predsednik uprave laške pivovarne razpolagal. Razkritje informacij o prevzemanju pivovarne prek poštnega nabiralnika, je po njihovem vplivalo na ceno delnice, mali delničarji pa so ostali tudi brez prevzemne premije. Laščani obtožb agencije ne želijo komentirati, češ da o ovadbi ne vedo nič. Tožilstvo bo po vsej verjetnosti ugotavljalo, ali ima Šrot zaradi spornega lastninjenja veliko premoženjsko korist. V tem primeru mu grozi pet let zapora in odvzem vse lastnine, ki jo je pridobil nezakonito. Dokazi so trdni, zagotavlja direktor Agencije za trg vrednostnih papirjev Damjan Žugelj. Je pa kritičen do nekaterih institucij, ki bi lahko po njegovem v boju proti gospodarskemu kriminalu storile več. Tu pogrešam vlogo banke Slovenije ali pa urada za preprečevanje pranja denarja, ki bi lahko tovrstne primere odkrila bistveno prej. Če dokazi ne bi bili dovolj trdni, agencija zagotovo ne bi spisala takšne ovadbe, je dejal. Odzivi politike Najbolj odločen je gospodarski minister Andrej Vizjak. Skrajni čas je, da so se stvari zganile, pravi. Bojan Šrot, brat prvega moža Pivovarne Laško, zadeve ni želel komentirati, v njegovi ljudski stranki pa pravijo, da se je težko izogniti občutku o velikih političnih motivih vplivanja na pristojne preiskovalne organe. Šef Socialnih demokratov Borut Pahor pa je prepričan, da se mora politika od takih preiskav distancirati.", "title": "Ovadba zoper Šrota potrjena", "keywords": "atvp;pivovarna;laško;boško;šrot;ovadba", "lang": "slovenian"}
{"body": "Ljubljana - Koprski policisti so zaradi kaznivih dejanj in oškodovanja Luke Koper ovadili bivšega predsednika uprave družbe Roberta Časarja ter predsednika nadzornega sveta in koprskega župana Borisa Popoviča, je mogoče sklepati iz včerajšnjih pojasnil koprske policijske uprave. V obsežni kriminalistični preiskavi v Luki so koprski policisti ugotovili, da bi lahko bila družba zaradi kaznivih dejanj bivšega vodstva oškodovana za več kot 100 milijonov evrov. Doslej so policisti končali preiskavo petih primerov protipravnih ravnanj, kaznivih dejanj pa naj bi bilo še precej več. \"Policijska preiskava, ki še poteka, je pokazala, da so odgovorni v družbi med letoma 2006 in 2008 ravnali kot slab gospodar in v nasprotju z interesi družbe. Večkrat so zlorabili svoj položaj in prekoračili meje svojih pravic, vse to z namenom pridobitve protipravne premoženjske koristi drugim gospodarskim subjektom,\" so sporočili iz koprske policijske uprave. Od petih končanih zadev so tri povezane z najemom zemljišč, dve pa s podpisom pogodb v večji vrednosti brez potrebnega soglasja nadzornega sveta družbe. Zaradi sklepanja škodljivih najemnih pogodb je bila družba skupno oškodovana za 1,9 milijona evrov, iz pojasnil policije pa je mogoče sklepati, da so bili v teh primerih ovadeni Časar, Popovič ter še direktor in prokurist druge gospodarske družbe najemnice, in sicer zaradi utemeljenega suma napeljevanja h kaznivemu dejanju. Pri zadnjih dveh primerih uprava družbe ni imela ustreznega soglasja nadzornega sveta za sklenitev dveh poslov. V prvem v višini 4,7 milijona evrov za gradnjo na enem od prej omenjenih zemljišč, v drugem pa naj bi šlo za dokapitalizacijo romunskih družb Rail Port Arad in Trade Trans Terminal Arad. Del dokapitalizacije v višini 1,5 milijona evrov je že bil izvršen, drugi del v višini 1,3 milijona evrov pa je preprečilo sodišče. V zvezi s tem so koprski policisti, kot smo pred časom že poročali, že ovadili Časarja ter še tri nekdanje vodilne osebe v Luki Alda Babiča, Marjana Babiča in Borisa Marzija. Koprski kriminalisti so preiskavo, ki še ni končana, začeli na podlagi anonimne ovadbe in obvestil komisije za preprečevanje korupcije. Sredi aprila so izvedli odmevne hišne preiskave na sedežu Luke Koper in na domovih nekaterih takratnih vodilnih mož družbe.", "title": "Bivše vodstvo Luke Koper osumljeno stomilijonskega oškodovanja družbe", "keywords": "gospodarstvo;ekonomija", "lang": "slovenian"}
{"body": "Ljubljana - Mali delničar SCT Sandi Kucler je v petek na okrožnem sodišču v Ljubljani proti Delfiju vložil predlog za sodni preizkus odpravnine in določitev primerne odpravnine malih delničarjev SCT. Kot je znano, so konec avgusta na skupščini odločali o iztisnitvi malih delničarjev iz SCT, katerega stoodstotni lastnik bo postal Delfi, v kratkem pa je pričakovati tudi iztisnitev malih delničarjev iz Delfija. V postopku bo Kucler poskušal dokazati, da je bila odpravnina v višini 26,74 evra za delnico SCT občutno prenizka. Naj spomnimo, da po tej ceni sledi, da je celotni SCT, katerega več kot 90-odstotni lastnik je Delfi, vreden zgolj 12 milijonov evrov. Po oceni Kuclerja bi bila poštena cena, ki bi jo moral Delfi ponuditi malim delničarjem SCT, 70,80 evra, kar je knjigovodska cena delnice. \"Revizijska hiša UHY Revizija, ki je izdala poročilo o primernosti denarne odpravnine, je hkrati opravljala tudi revizijo Delfija, kar ni običajna praksa v svetu in je v nasprotju z mednarodnimi stališči o revidiranju, temeljnimi revizijskimi načeli in kodeksom poklicne etike zunanjih revizorjev,\" je navedel Kucler. Ob tem so po njegovem sporne tudi metode, po katerih se je ocenjevala vrednost oziroma višina denarne odpravnine, saj je rezultat obeh metod, ki so bile uporabljene, izredno občutljiv za vhodne parametre, ki jih je mogoče po njegovem mnenju poljubno prilagajati, kar so nam potrdili tudi naši neuradni viri. \"Naše mnenje je, da stvar na sodišču ne bo zdržala, saj je bilo vse opravljeno po zakonih in tudi odpravnino je potrdilo sodišče,\" je povedal Klemen Grebenšek, nekdanji predsednik uprave Delfija, zdaj pa član nadzornega sveta SCT. Ob tem Kucler ocenjuje, da obstaja še vrsta drugih metod, po katerih bi ocenjena odpravnina znašala bistveno več in niso bile upoštevane v škodo malih delničarjev (glej okvir).", "title": "Mali delničar zaradi odpravnine na sodišče", "keywords": "gospodarstvo;ekonomija", "lang": "slovenian"}
{"body": "Slovenija je letos na lestvici Svetovne banke o pogojih poslovanja med 183 državami zasedla 53. mesto, medtem ko je bila lani na 58. Zelo slabo, na 162. mestu, pa je na področju zaposlovanja. V Sloveniji so boljši pogoji poslovanja, a so razmere na področju zaposlovanja slabe, ugotavlja Svetovna banka. Slovenija se je po raziskavi Doing Business 2010, ki zajema podatke od junija lani do maja letos, na 10 podpodročjih, ki sestavljajo skupno uvrstitev države, najvišje uvrstila pri zaščiti vlagateljev 20. mesto in ustanavljanju podjetij 26. mesto. Racionalizirala je postopke pridobivanja gradbenih dovoljenj ter skrajšala čas in poenostavila registracijo novih podjetij. Najslabše je uvrščena na področju zaposlovanja delavcev 162. mesto, in sicer predvsem zaradi težav pri zaposlovanju, ter registraciji premoženja 108. mesto. Največji skok z 80. na 60. mesto je naredila na področju uveljavljanja pogodb in ustanavljanja podjetij z 42. na omenjeno 26. mesto. V obravnavanem obdobju je kljub številnim izzivom zaradi svetovne krize 131 držav izvedlo 287 reform, kar je največ od leta 2004, odkar Svetovna banka izvaja raziskavo. Preteklo leto je bilo težavno za poslovanje, ugotavlja Svetovna banka. Dostop do finančnih sredstev je bil otežen, povpraševanje po izdelkih na domačih in tujih trgih je padlo, svetovna trgovina se je upočasnila. Vlade so se soočale z izzivi, kot so stabilizacija finančnih sektorjev, povrnitev zaupanja in močno povečanje brezposelnosti. Po navedbah Svetovne banke je zaradi krize delo izgubilo 50 milijonov ljudi. Reforme so se nanašale na olajšanje ustanavljanja podjetij, krepitev izvrševanja pravic iz premoženja in bolj učinkovito reševanje poslovnih sporov in stečajnih postopkov. Na vrhu lestvice je tudi letos Singapur, sledi mu tako kot lani Nova Zelandija, s tretjega mesta pa je Hongkong izrinil ZDA, ki so četrte. V deseterici so še Velika Britanija, Danska, Irska, Kanada, Avstralija in Norveška. Največ reform je izvedla Ruanda, ki je v preteklem letu med drugim sprejela nov zakon o podjetjih, ki je poenostavil postopke ustanovitve podjetja in okrepil zaščito manjšinskih delničarjev, ter dva nova zakona, s katerima je olajšala dostop do posojil. Skrajšali in poenostavili so postopke na državni meji ter pri registraciji premoženja.", "title": "Boljše poslovanje, slabo zaposlovanje", "keywords": "svetovna;banka;slovenija;poslovanje;država;lestvica", "lang": "slovenian"}
{"body": "Ljubljana - Medtem ko elektrodistribucijska podjetja napovedujejo nove podražitve električne energije, se Elektru Slovenije (Eles) kot nacionalnemu upravljalcu prenosnega omrežja letos obeta rekordni dobiček. Cene, ki jih trgovska podjetja plačujejo na Elesovih avkcijah za čezmejne prenosne zmogljivosti, namreč v zadnjih mesecih strmo rastejo. Tako je Eles, ki ga vodi Vitoslav Türk, pred dnevi zgolj za 250 megavatov zmogljivosti na meji z Avstrijo, ki jih je prodal po ceni od 18 do 20 evrov, iztržil kar 17,6 milijona evrov. Za primerjavo: gre za znesek, ki presega seštevek Elesovih dobičkov v letih 2004 in 2005, ko se podjetje ni več ukvarjalo s tržnimi dejavnostmi. Eles je tako le v eni uri, kolikor je trajala omenjena letna avkcija, zabeležil skoraj desetino vseh prihodkov iz lanskega poslovnega leta. Takšnega izkupička si niso obetali niti v Elesu, saj so po dostopnih informacijah računali na tako imenovani prihodek od prezasedenosti v višini deset milijonov evrov. V Holdingu Slovenske elektrarne (HSE) priznavajo, da je letna avkcija na avstrijski meji presegla vse dosedanje cenovne rekorde. Na vprašanje, ali bo rast avkcijskih cen kakor koli vplivala na podražitve elektrike in poslovne rezultate skupine HSE, pa so v družbi, ki jo vodi Jože Zagožen, odgovorili: \"Cene za čezmejne prenosne zmogljivosti so v zadnjem obdobju precej visoke. Nakup čezmejnih prenosnih zmogljivosti za HSE predstavlja velik strošek, vendar je ta nujen za izvajanje oskrbe slovenskega trga in trgovalno-proizvodnih aktivnosti. Ti stroški se seveda odražajo tudi na ceni električne energije na slovenskem trgu in torej na stroških oskrbe slovenskih porabnikov električne energije.\" Prav lahko se torej zgodi, da bo Eles letošnje poslovno leto končal celo kot najbolj dobičkonosno slovensko energetsko podjetje, pa čeprav se po zakonodaji ne sme ukvarjati s tržno dejavnostjo. Ob tem velja poudariti, da Eles že v letih 2004 in 2005, ko je imel \"le\" okoli 16 milijonov evrov dobička, ni uspel porabiti vsega denarja za gradnjo novih prenosnih zmogljivosti, zato mnogi dvomijo, da bo v letošnjem rekordnem letu kaj drugače. Eles je za letos načrtoval za dobrih 34 milijonov evrov obnov in vlaganj v daljnovode in transformatorje, kar je znesek, ki je dvakratnik izkupička od \"avstrijske\" avkcije. Agencija za energijo je že lani Elesu odvzela 3,6 milijarde nekdanjih tolarjev prilivov za omenjeni leti in denar, ki ni bil porabljen za gradnjo omrežja, postopoma prelila v omrežnino. Vse kaže, da se s to odločitvijo na Elesu niso sprijaznili. V petek nam je namreč direktorica agencije Irena Praček potrdila, da se je Eles zoper njihovo odločbo pritožil, ministrstvo za gospodarstvo, ki ga vodi Andrej Vizjak, pa je operaterjevo pritožbo zavrnilo. V Elesu, ki je v stoodstotni državni lasti, so se zaradi tega obrnili na upravno sodišče. \"Po nalogu nadzornega sveta smo tam sprožili postopek za pridobitev interpretacije načina uravnavanja prihodkov in odhodkov, ki jih določa agencija,\" so nam pojasnili v Elesu.", "title": "Eles na meji v eni uri do 17 milijonov", "keywords": "gospodarstvo;ekonomija", "lang": "slovenian"}
{"body": "Izgradnja sprejemnega terminala za utekočinjeni zemeljski plin na območju Luke Koper bi bila za Slovenijo dobra, ugotavlja družba TGE. Nemška družba TGE Gas Engeneering za načrtovan projekt meni, da bi bil zelo pomemben predvsem za Primorsko regijo. TGE je v začetku julija, kot je znano, na ministrstvo za gospodarstvo vložil vlogo za energetsko dovoljenje za prvi del projekta, to je sprejemni terminal. V naslednjih dneh pa bo družba vložila še vlogo za energetsko dovoljenje za drugi del projekta, elektrarno, ki je bistveni del celotnega projekta.m Poleg tega bi se izrazito povečala tudi elektroenergetska stabilnost, ki je še posebej pomembna za Primorsko regijo, ker ta razen hidroelektrarn na Soči nima svojih virov električne energije. Podoben plinski terminal že deluje v belgijskem mestu Zeebrügge. V projektu, katerega vrednost je ocenjena na 900 milijonov evrov, je sicer predvidena tudi soudeležba slovenskih podjetij v družbi za upravljanje v višini najmanj 30 odstotkov. Kot je poudaril generalni direktor TGE Vladimir Puklavec, se za sodelovanje zanimajo vsa vodilna slovenska energetska podjetja, pri čemer pa ni želel navesti konkretnih imen.", "title": "Terminal pomemben za Primorsko", "keywords": "Gospodarstvo", "lang": "slovenian"}
{"body": "Se bo prometni davek zvišal? V drugem četrtletju je bila japonska gospodarska rast počasnejša od napovedovane, kar je negativno presenetilo strokovnjake. Japonski bruto domači proizvod BDP se je v preteklem trimesečju od aprila do konca junija na četrtletni ravni okrepil za 0,6 odstotka, na letni ravni pa za 2,6 odstotka, je objavila japonska vlada. Stroka je medtem pričakovala 3,2-odstotno letno rast. Prvo četrtletje je dežela vzhajajočega sonca po revidiranih podatkih v četrtletni primerjavi sklenila z 0,9-odstotno, v letni pa s 3,8-odstotno gospodarsko rastjo. Po predhodni ceni je bila medtem rast v prvem trimesečju na letni ravni 4,1-odstotna. Cenejši jen spodbudil izvoz Kot so še sporočili iz Tokia, se je zasebna poraba, ki predstavlja okoli 60 odstotkov japonskega BDP-ja, v drugem trimesečju v četrtletni primerjavi okrepila za 0,8 odstotka, javne investicije pa za 1,8 odstotka. Izvoz dobrin in storitev je medtem med aprilom in junijem zlasti na račun okrevanja ameriškega gospodarstva in cenejšega jena napredoval za tri odstotke. Poleg tega so japonske oblasti revidirale tudi podatke za industrijsko proizvodnjo za junij, ki so pokazali, da se njen obseg ni skrčil za 3,3, temveč 3,1 odstotka. Nadaljevanje Abenomike A upočasnjena gospodarska rast bi kljub temu lahko pomembno vplivala na odločitev japonskega premierja Šinza Abeja o tem, ali nadaljevati predvideno višanje prometnega davka ali ne. Japonska vlada namreč s ciljem saniranja javnih financ načrtuje zdajšnji petodstotni prometni davek aprila prihodnje leto zvišati na osem odstotkov, oktobra leta 2015 pa na deset odstotkov. Akira Amari, japonski minister, zadolžen za oživitev japonskega gospodarstva, je pojasnil, da bo Abe odločitev o prometnem davku sprejel jeseni. Boji pa se, da bi višanje davka omejilo izvajanje njegovega načrta za spodbujanje gospodarstva, znanega kot Abenomika. Pretekli teden je sicer iz Japonske prišla novica, da je japonski državni dolg konec junija prvič v zgodovini presegel milijon milijard jenov. Znašal je 1.008 bilijonov jenov 7.793,8 bilijona oziroma 7.793,8 milijarde evrov. Japonski dolg sicer močno presega 200 odstotkov BDP-ja in je glede na velikost gospodarstva med razvitimi državami najvišji na svetu.", "title": "Japonska gospodarska rast ni zadovoljila pričakovanj", "keywords": "japonska;rast;gospodarstvo;abenomika", "lang": "slovenian"}
{"body": "LJSE Indeks SBI TOP pod 600 točkami Ko borza v Tokiu strmoglavi kar za sedem odstotkov in vzrok ni naravna katastrofa, je v ozadju lahko le eno objava izrazito slabega gospodarskega podatka. Razviti delniški trgi so letos bolj kot ne poznali le pot navzgor, vodilno vlogo pa je imela borza v Tokiu. Četrtkovo trgovanje je vlagatelje streznilo. Indeks Nikkei, ki je od sredine novembra poskočil za več kot 70 odstotkov, je izgubil 7,3 odstotka, kar je največ po uničujočem potresu marca 2011. Po izjemni rasti je bil trg že zrel za popravek in očitno je bila potrebna le kakšna slaba novica. Vlagatelje je vznemirila rast donosnosti japonske desetletne obveznice nad en odstotek, poleg tega pa še objava kitajskega indeksa nabavnih menedžerjev PMI. Enajsti največji padec v zgodovini Indeks PMI, ki ga izračunava banka HSBC in ki je dober kazalnik stanja v tamkajšnjih tovarnah, je maja na Kitajskem prvič po pol leta zdrsnil pod mejo 50, ki je ločnica med rastjo in krčenjem sektorja. Zdaj je strah, da bo kitajska gospodarska rast v drugem četrtletju nižja od pričakovanj, še večji. Nikkei, ki se je pred dnevi prvič po petih letih in pol povzpel nad 15 tisoč točk, je izgubil več kot 1.100 točk, kar je enajsti največji padec v zgodovini. Analitiki menijo, da gre le za začasno prekinitev pozitivnega trenda in da so s tem vlagatelji, ki so zamudili rast, dobili lepo priložnost za cenejše nakupe. Dow Jones po začetnem padcu navzgor V Evropi so bile izgube v četrtek manjše kot v Aziji, medtem ko v ZDA posebnega sunka navzdol ni bilo. Frankfurtski DAX30 8.363 točk se je za dva odstotka odmaknil od včerajšnjega rekorda, pri čemer so največ, šest odstotkov, izgubile delnice Commerzbanke. Newyorški indeks S & P 500 se je v prvih minutah znižal za odstotek, pozneje pa rdeča barva ni bila več tako izrazita. Elitni Dow Jones je celo splezal v pozitivno območje. Zasluga gre tudi aprilski prodaji novih stanovanj, ki je bila večja od pričakovanj. V sredo je indeks S & P izgubil 0,83 odstotka, saj se pri ameriški centralni banki nekateri zavzemajo, da bi Fed že junija zmanjšal obseg svojih likvidnostnih operacij. Tečaji delnic na Lj. borzi 23. maj NOVA KBM+6,85 %0,78 EUR MERCATOR +1,21 %87,55 KRKA -0,10 %50,00 GORENJE -0,60 %4,175 PETROL -1,19 %212,10 LUKA KOPER -1,87 %7,40 ZAV. TRIGLAV -2,37 %18,55 TELEKOM -2,97 %96,05 Krka obstala nad 50 evri Tudi na Ljubljanski borzi v četrtek ni bilo rasti. Indeks SBI TOP se je petič v zadnjih šestih dneh znižal, tokrat za 0,84 odstotka, tako da je po dobrem mesecu spet pod 600 točkami. Telekomove delnice so se ob le desetih sklenjenih poslih v skupni vrednosti 18 tisoč evrov pocenile za tri odstotke, najnižji posli pa so se sklepali pri 96,05 evra. Krka je ob 141 tisoč evrih prometa le malenkost zdrsnila, tako da pod 50 evrov ni pogledala. Obveznice vseh evropskih držav so padle, njihove zahtevane donosnosti pa posledično porasle. Pri slovenski desetletni obveznici znaša donosnost zdaj 5,98 odstotka.", "title": "Panika v Tokiu, padec v Evropi, brezbrižnost v New Yorku", "keywords": "Gospodarstvo;Borzni komentar", "lang": "slovenian"}
{"body": "Vrhunec obeležitve 150-letnice smrti škofa Antona Martina Slomška je bilo današnje praznovanje Slomškove nedelje v Mariboru, ki se ga je udeležilo več kot 2000 vernikov. Pred mariborsko stolnico je ob Slomškovih relikvijah potekalo molitveno srečanje, nato pa je sledila praznična maša, ki jo je vodil apostolski nuncij v Sloveniji Juliusz Janusz. Janusz je najprej spregovoril o Slomškovi bistrosti, predvsem pa o njegovi svetosti in zaupanju v Boga. Družba, zlasti pa Katoliška cerkev, danes po njegovih besedah priznavata zasluge tega izjemnega državljana Slovenije, saj ob vsaki priložnosti najdemo zglede iz njegovega življenja, ki jih lahko posnemamo. \"Čas, v katerem je živel, ni bil manj težak kot današnji. Z njegove strani je bila potrebna velika odločnost, da je vodil Kristusovo čredo in spodbujal Slovence, naj ohranjajo svoj jezik ter nacionalno identiteto v obdobju, ko Slovenija še ni bila neodvisna,\" je dejal nuncij, ki je v Mariboru spregovoril tudi o tem, da je treba v življenju pokazati več pokore, molitve in ponižnosti. \"Prav teh kreposti danes pogosto manjka v življenju Cerkve. Ko Cerkev spominja, da je treba spoštovati božje in cerkvene zapovedi, in zahteva, da sprejmemo posledice neodgovornega ravnanja tudi s pokoro v dobro vseh nas in Cerkve, moramo to sprejeti. Napake je namreč treba popravljati in vsaj na ta način povrniti svojo verodostojnost. Človeško je namreč delati napake, če pa se nočemo popraviti, to prihaja iz zla,\" je med drugim dejal Janusz. Tudi Kramberger v javnosti Mariborski nadškof Marjan Turnšek, ki ga je na slovesnosti spremljala tudi večina ostalih najvišjih Cerkvenih dostojanstvenikov, med njimi ljubljanski nadškof Anton Stres, upokojeni mariborski nadškof Franc Kramberger in škofje ostalih slovenskih škofij, je pred sveto mašo povedal, da je smrt njihovega blaženega za njih rojstvo za nebesa, kar je razlog za to, da se mariborska nadškofija in celotna metropolija zares veseli. Slovesnosti ob 150-letnici smrti slovenskega duhovnika, pisatelja, pesnika in pedagoga Slomška (1800-1862), ki ga je papež Janez Pavel II. leta 1999 razglasil za blaženega, so se zgostile prav v tednu pred obletnico. Slomšek je namreč umrl 24. septembra 1862 v Mariboru. Kot je dejal, Slomškovo leto obhajajo pod geslom Svetost prenavlja svet, prav svetost pa za vernike pomeni uresničitev človeka v vsej njegovi polnosti. Slomšek jim je s svojim življenjem pokazal vzgled takega izpolnjenega človeka, ki ga imenujejo svetnik. Sporočilo, ki so ga ob tem jubileju želeli dati, je po Turnškovih besedah vsaj trojno. Na prvem mestu je vzpodbuda za novo evangelizacijo, močno je tudi sporočilo civilni družbi, predvsem s Slomškovo izjavo nekaj mesecev pred smrtjo \"Sloga jači, nesloga tlači\", ki je aktualno tudi za današnje razmere. Ob tem pa je Slomškovo leto velik klic za moralno in etično življenje, še posebej v današnjem času, polnem kriz na moralnem, materialnem, gospodarskem in političnem področju.", "title": "Sloga jači, nesloga tlači", "keywords": "Anton Martin Slomšek;smrt;obletnica", "lang": "slovenian"}
{"body": "Preiskovalci NPU so končali hišne preiskave. Izpuščen je tudi predsednik uprave NLB Janko Medja, ki vpletenost v sporne posle zanika. Preiskave naj bi bile povezane s trgovanjem z delnicami Mercatorja. Medjo so po hišni preiskavi na domu odpeljali na NLB. Pri preiskavah je sodelovalo 32 preiskovalcev NPU, pomagali pa so jim tudi računalniški forenziki Policijske uprave Celje in Policijske uprave Ljubljana. Slovenska policija je preiskavo začela na podlagi anonimne ovadbe, ki jo je prejela sredi leta 2012. Preiskovalci Nacionalnega preiskovalnega urada NPU na območju ljubljanske in Kranjske policijske uprave so se že zgodaj zjutraj lotili sedmih hišnih preiskav, v okviru katerih so iskali dokaze zlorabe notranje informacije, ki je vplivala na ceno vrednostnega papirja. Policija je pridržala prvega moža NLB Janka Medjo, ki pa so ga pozneje izpustili. Šlo naj bi za posle Unicredita z delnicami Mercatorja, v času, ko je bil Medja član uprave te banke, predsednik uprave pa današnji prvi nadzornik NLB France Arhar. Ko so opravili delo na domu Janka Medje, so ga prepeljali na Novo ljubljansko banko NLB, kjer so nadaljevali preiskavo. Na NLB so preiskavo potrdili, a hkrati dodali, da preiskava v ničemer ni uperjena zoper NLB ali katero koli družbo v NLB Skupini. Preiskava bi se lahko razširila tudi v sosednje države, ali se bo to zgodilo, pa bo pokazal potek same preiskave, je dejal vodja preiskave NPU Robert Slodej. Pojasnil je, da policija že sodeluje z organi iz ene od sosednjih držav. Pod drobnogledom kriminalistov sta se namreč znašla, kot je dejal Slodej, osumljenec, ki je deloval v skupini oseb, in ena pravna oseba. Osumljencu je bila prostost odvzeta zaradi zagotovitve navzočnosti na sami hišni preiskavi in bojazni uničenja sledov kaznivih dejanj. Zloraba notranjih informacij? Za zlorabo notranje informacije je predpisana zaporna kazen do petih let. Osumljena oseba je bivša zaposlena v eni finančnih ustanov, ki spada v skupino bank. Oseba je delovala v skupini oseb, ki so pri opravljanju bančne in borzne dejavnosti na območju Slovenije in sosednjih držav prišli do informacije, da namerava ena izmed gospodarskih družb iz sosednje države prevzeti slovensko gospodarsko družbo, je pojasnil Slodej. Po neuradnih informacijah sta omenjeni družbi Mercator in Agrokor. Ta informacija bi vplivala na ceno vrednostnih papirjev, ki kotirajo na rednem trgu v Sloveniji, je pojasnil Slodej. Na podlagi te informacije je skupina bank, kot je dejal, začela nakup vrednostnih papirjev slovenske gospodarske družbe po nižji ceni, kot pa je bila predvidena njena prevzemna cena, je pojasnil Slodej. Medja zanika vpletenost Medja ne vidi razlogov za odstop z mesta predsednika NLB. Ne vidim razloga, da bi odstopil z mesta predsednika uprave NLB. Sklic seje nadzornega sveta je pravilen, da stvari razčistimo. Janko Medja Medja pravi, da je vsak sum, povezan z njegovim ravnanjem, brez vsake osnove. To velja tako za mojo sedanjo kot za mojo preteklo vlogo. Nisem in tudi nikoli nisem bil lastnik delnic Mercatorja niti neposredno niti posredno. Prav tako nisem nikomur razkrival nobenih cenovno občutljivih informacij, je dejal predsednik uprave Nove Ljubljanske banke NLB. Zagotovil je, da lahko stranke NLB in vsa slovenska javnost mirno spijo. NLB vodi strokovna in poštena uprava in naš edini cilj je celovita preobrazba banke v ugledno in vzdržno uspešno institucijo. Pri tem nas ne bodo omajali poizkusi tistih, ki imajo drugačne interese, je dejal. Poudaril je, da so kriminalisti NPU v današnji preiskavi delo opravili korektno, zahvalil pa se je tudi sodelavcem, s katerimi so cel dan preživeli v banki in tvorno sodelovali s kriminalisti. Z veseljem bom še naprej pomagal v preiskavi, da bi se čim prej pokazala resnica in ovrgel vsak dvom v moje delo, je še dejal prvi mož največje slovenske banke. Arhar ima po njegovih besedah status priče Dom Janka Medje v Podnartu Foto Katarina Matejčič V tej fazi preiskave kriminalisti še nimajo ocen, za kolikšno oškodovanje oz. okoriščanje je šlo v obravnavanem primeru. Sedaj bi težko govoril o kakšnem znesku ali oceni oškodovanja. Protipravno pridobljena premoženjska korist je namreč razlika med nabavno in prodajno ceno vrednostnega papirja, ki pa seveda varira, je pojasnil Slodej. Na Združenju bank Slovenije ZPS, katerega direktor je Arhar, so povedali, da je kriminalistična preiskava potekala tudi v njihovih prostorih. Direktor združenja Arhar in njegovi sodelavci smo ves čas v celoti sodelovali s preiskovalci, so dodali. Krožile so neuradne informacije, da NPU preiskuje tudi Arharja, a ta je za oddajo 24UR pojasnil, da ima sam v zadevi status priče. Preiskovalci so ga obiskali v njegovi pisarni in ga spraševali, kako je banka UniCredit prišla do delnic Mercatorja. Pravi, da o zlorabah notranjih informacij ne ve nič. Tu so bili z namenom, da se ugotovi, ali imam kakšno informacijo v dokumentih ali na računalniku v zvezi s trgovanjem z delnicami Mercatorja. Povedali so mi, da je določen sum zoper banko in zoper določeno osebo in da bi moral jaz tudi kaj vedeti. Nisem bil zaslišan, ampak sem bil pregledan kot priča, je povedal Arhar. Preiskovalci so bili danes še na banki UniCredit. Tam pravijo, da preiskava ni usmerjena proti kateremu od njihovih uslužbencev, temveč je njen namen zbiranje dokazov v zaupni preiskovalni zadevi. Banka UniCredit ima v lasti 8,01 odstotka delnic Mercatorja in je bila zagovornica prodaje, a se ni pridružila konzorciju prodajalcev, ki so prodajali več kot 52 odstotkov Mercatorja. France Arhar Foto Aljoša Kravanja Medja naj bi bil po nekaterih informacijah skupaj z določenimi lobističnimi skupinami največji zagovornik prodaje Mercatorja, predvsem zaradi dobrih odnosov z nekaterimi v vodstvu Agrokorja. V javnosti je krožila tudi nikoli potrjena informacija, da naj bi Agrokor za lobistične usluge v Sloveniji namenil več deset milijonov evrov. Agrokor in prodajalci so takrat govorili o ceni 221 evrov za delnico, vendar Agrokor pogodbe nikoli ni podpisal, poleg tega pa ni nikoli dal prevzemne ponudbe za Mercator, s čimer bi dokazal resnost nakupa. Po mnenju nekaterih poznavalcev je šlo le za tipanje terena in boljši vpogled v Mercatorjeve bilance in načrte, kar je nekdanja uprava pod vodstvom Žige Debeljaka želela preprečiti. UniCredit je januarja 2012 zahteval revizijo poslovanja Mercatorja za zadnjih pet let, s čimer naj bi takratni upravi Mercatorja otežil obrambo pred Agrokorjem. Tudi tu se omenja Medjevo ime, saj naj bi bila to njegova ideja. Medja je UniCredit zapustil julija 2012, neuradno zato, ker ga vodstvo UniCredita ni želelo na mestu prvega moža banke, potem ko se je Arhar poslovil. Banka Slovenije bo počakala Banka Slovenije BS bo počakala na informacije, kakšne so obtožbe ter kako poteka preiskovalni postopek zoper prvega moža NLB. Šele nato bodo lahko kaj več povedali o tem primeru, je ob robu izredne seje DZ, na kateri razpravljajo o problematiki reševanja zasebnih bank, povedal guverner BS Boštjan Jazbec. Jazbec se je s tem odzval na vprašanja novinarjev, ali je Medja še primeren za predsednika uprave NLB glede na to, da se je znašel v kriminalistični preiskavi. Naknadno so iz banke Slovenije sporočili, da pozorno spremljajo in pridobivajo informacije v povezavi s preiskavo zoper bančnika Medjo in druge morebitne osebe vključene v preiskavi, med katerimi je bil naveden tudi Arhar. Banka Slovenije sodeluje tako s predstavniki uprav obeh bank, kjer sta bančnika delovala in s predstavniki nadzornega sveta NLB ter s predstavniki NPU. Banka Slovenije je od nadzornikov NLB prejela zagotovila, da so vse pristojnosti razdeljene in da uprava in banka normalno delujeta in se bo na podlagi ugotovitev odločila o morebitnih ukrepih v skladu s svojimi pristojnostmi, so še sporočili. Nadzorniki NLB o usodi Medje v soboto O vpletenosti prvega moža NLB Janka Medje v domnevno zlorabo notranjih informacij v času, ko je bil v upravi Unicredit banke Slovenije, bodo v soboto govorili nadzorniki NLB. Predsednik nadzornega sveta Arhar je v pogovoru za nacionalni radio dejal, da se bodo nadzorniki seznanili z dejstvi, nato pa v zvezi s tem sprejeli mnenje ali odločitev. Ravnokar smo imeli hiter sestanek, na katerem smo se odločili, da v soboto skličemo sejo nadzornega sveta, je dejal Arhar, pri katerem je danes tudi potekala preiskava. Zaupanje v bančništvu je zelo pomembna zadeva, še toliko bolj v časih, kot jih imamo zdaj, ko smo dve banki zaprli, ko čakamo na rezultate stres testov . V tem kontekstu je treba vso stvar tudi gledati, je osebno stališče o tem, ali je predsednik uprave NLB Medja še vreden zaupanja in svojega položaja, pojasnil finančni minister Uroš Čufer. Minister je še povedal, da o usodi Medje odloča nadzorni svet. To je čista pristojnost nadzornega sveta, mislim, da se ta zaveda in razume situacijo, o tem se bodo verjetno pogovorili in bomo videli, kaj bo, je Čufer odgovoril na vprašanje, ali bo razmislil o razrešitvi Medje.", "title": "VIDEO Medja Ne vidim razloga, da bi odstopil z mesta predsednika uprave NLB", "keywords": "nlb;janko;medja;france;arhar;hišna;preiskava;unicredit", "lang": "slovenian"}
{"body": "Odvetnik Senica naj bi imel pomembno vlogo pri poslih Vegrada, ki je na Grbini v Ljubljani gradil stanovanja. Senica naj bi zemljišča prodal liechtensteinskemu podjetju, ki je svoje premoženje v nekaj letih povečalo na 1,85 milijona evrov. Odvetnik Miro Senica je imel pomembno vlogo pri vsaj dveh poslih, v katera so bili vpleteni Vegrad in družbe iz skupine Hypo Alpe Adria Bank, piše današnji časnik Dnevnik. Gre za zemljiške posle na Grbini v Ljubljani, kjer je Vegrad gradil stanovanjski objekt, in prodajo nekoč Vegradovega podjetja Vedela. Objekt na Grbini je Vegrad začel graditi na dveh parcelah v skupni velikosti 1420 kvadratnih metrov, katerih lastnik je leta 1998 postal Senica. Na zemljiščih je bila sprva predvidena gradnja vrtca, nato pa se je z občinskimi prostorskimi dokumenti leta 2005 njihova namembnost spremenila. Kljub ugovorom tamkajšnjih prebivalcev je občina na njih dovolila gradnjo dvonadstropnega stanovanjskega objekta. Senica je za Dnevnik pojasnil, da je 24. novembra 2005 zemljišče prodal podjetju Hypo štiri, ki je bilo projektno podjetje Hypo Alpe Adria Consultants. Že štiri dni po prodaji je v lastništvo Hypa štiri vstopilo liechtensteinsko podjetje Argonium, ki je 80 odstotkov Hypa štiri odkupilo za dobrih 7000 evrov. Pravna zastopnica omenjenega podjetja iz nabiralnika v Vaduzu je bila Odvetniška pisarna Senica. To dokazuje več dokumentov Dnevnika, pravno zastopstvo pa je časniku potrdil tudi Senica. Podjetje ustvarilo dobiček Uradni skrbnik Argoniuma je bil liechtensteinski odvetnik Gerald Hoop, ki je v tej vlogi nastopal še vsaj pri dveh liechtensteinskih podjetjih, ki sta pri nakupu projektnih podjetij za gradnjo od Hypa in njihovi preprodaji Vegradu ustvarili milijonske dobičke. Tudi Argonium je pri nekaterih poslih v Sloveniji zastopal nekdanji direktor Hypo Alpe Adria Consultants Andrej Oblak. Konec leta 2006 je Anton Romih, novi direktor Hypo Alpe Adria Consultants, ki zdaj vodi upravo slovenske Hypo Alpe Adria Bank, v Liechtenstein za 60.000 evrov prodal še preostalih 20 odstotkov Hypa štiri. Do ključne zamenjave lastništva v podjetju Hypo štiri pa je prišlo aprila 2008, ko je Argonium lastniški delež prodal Vegradu. Velenjsko gradbeno podjetje je zanj plačalo 1,85 milijona evrov, s čimer je liechtensteinskemu podjetju, ki sedaj ne deluje več, omogočilo, da je v manj kot treh letih ustvarilo skoraj 1,8 milijona evrov dobička. Vegrad je nato podjetje preimenoval v Grbino in s finančno injekcijo Hypo Alpe Adria Bank začel gradnjo stanovanjskega objekta. Nejasno ostaja, zakaj je vrednost liechtensteinskega podjetja, ki je imelo leta 2008 v lasti ista zemljišča kot tri leta pred tem, v tem času narasla s 7000 evrov za 80-odstotni delež na 1,85 milijona evrov. Senica in Vegradovo podjetje Vedela Senica je imel pomembno vlogo tudi pri nedavni prodaji nekoč Vegradovega podjetja Vedela, ki je od oktobra letos v rokah Jasne Mihelj Coustaury, soproge nekdanjega prvega moža telefonskega operaterja Vega, pri katerem je pravno službo vodila sedanja ministrica za notranje zadeve Katarina Kresal. Ker je Senica življenjski partner Kresalove, je vlado o morebitnem konfliktu interesov pri predkazenskem postopku v aferi Hypo banke v Sloveniji v petek spraševal tudi poslanec SDS Jože Tanko. Senica je imel glede na dokumente Dnevnika pomembno vlogo tudi pri nedavni odprodaji Vegradovega podjetja Nuntius, na katerega je Vegradova hčerinska družba Vedela prenesla zemljišča pri izolski ladjedelnici. Družbo, ki se sedaj imenuje JMCC, je Vedela, kot je že poročala TV Slovenija, avgusta letos za 790.000 evrov prodala podjetju Blastcom. Blastcom vodi Predrag Šinik, solastnik podjetja Palatium, ki ga je leta 2008 soustanovil prav Senica. Blastcom je že oktobra, torej dva meseca kasneje, podjetje Nuntius za 800.000 evrov prodal Jasni Mihelj Coustaury. Kupoprodajna pogodba je bila sestavljena v odvetniški pisarni Mira Senice. Kljub temu je Senica na vprašanje časnika, kakšna je bila njegova vloga pri omenjenem poslu, v petek odgovoril, da nikakršna. Zatrdil je še, da nima terminske ali opcijske pogodbe, ki bi se nanašale na lastništvo Nuntiusa oziroma JMCC.", "title": "Senica pri poslih Vegrada?", "keywords": "vegrad;hypo;miro;senica;posli;vedela", "lang": "slovenian"}
{"body": "Ljubljana - Zaposleni v domžalskem Heliosu, ki ga vodi predsednik uprave Uroš Slavinec, bodo v prihodnje lahko prejeli del bilančnega dobička družbe. Takšen je namreč predlog uprave, o katerem bodo delničarji glasovali na skupščini 4. julija. Če ga bodo potrdili, bo Helios ena izmed prvih družb, ki bo uvedla sicer prostovoljno udeležbo zaposlenih pri dobičku. Udeležbo delavcev pri dobičku je prejšnji teden napovedala tudi uprava Iskre Avtoelektrike pod vodstvom Aleša Nemca. Heliosovi lastniki bodo na skupščini odločali o uporabi 14,74 milijona evrov bilančnega dobička. Za dividendo v višini kar 12,04 evra bruto na delnico bodo namenili 3,35 milijona evrov. Pet članov uprave bo skupaj prejelo dobrih 200.000 evrov nagrade, sedemčlanski nadzorni svet pa slabih 70.000 evrov. Preostalih 11,12 milijona evrov bodo prenesli. Delničarji naj bi upravo tudi pooblastili, da pridobiva lastne delnice, ki jih bo namenila izplačilu udeležbe pri dobičku in ohranjanju vrednosti delnice. Nadzornikom Antonu Jurgetzu, Aleksandru Kokotu in Heleni Bešter pa bi na predlog uprave mandat podaljšali za novo štiriletno obdobje.", "title": "Del dobička tudi zaposlenim v Heliosu", "keywords": "gospodarstvo;ekonomija", "lang": "slovenian"}
{"body": "Nadzorni svet NLB je objavil razpis za mesto predsednika uprave. Kandidati morajo ponudbe v slovenskem in angleškem jeziku poslati do vključno 7. avgusta. Kandidati, ki se bodo prijavili na razpis NLB za predsednika uprave, morajo poleg splošnih pogojev, določenih v zakonu o delovnih razmerjih, in pogojev za člana uprave, določenih v zakonu o gospodarskih družbah, izpolnjevati še pogoje za člana uprave banke, določene v zakonu o bančništvu. Delovno razmerje z izbranim kandidatom bo sklenjeno za pet let in pod odložnim pogojem pridobitve dovoljenja Banke Slovenije za opravljanje funkcije predsednika uprave. Od njih pričakujejo magisterij ali primerljivo stopnjo izobrazbe iz ekonomske, pravne ali druge ustrezne smeri ter najmanj 10 let delovnih izkušenj pri vodenju poslov podjetja primerljive velikosti in dejavnosti, kot je banka oziroma drugih primerljivih poslov. Kandidati morajo aktivno obvladati slovenski in angleški jezik ter obvladati slovenske in mednarodne finančne dejavnosti. Vlogi morajo priložiti kratko videnje izzivov, s katerimi se sooča bančna dejavnost po svetu, in vpliv le-teh na slovenski finančni sektor. Od uspešnega kandidata pričakujejo, da bo ob sebi oblikoval in motiviral učinkovito skupino najvišjih vodij. Nadzorni svet si sicer pridržuje pravico, da ne izbere nobenega od prijavljenih kandidatov. Ponudbe s kratkim življenjepisom in originalnim dokazilom oziroma notarsko overjeno kopijo dokazila o izpolnjevanju pogoja strokovne izobrazbe ter ostalimi dokazili o izpolnjevanju pogojev v slovenskem in angleškem jeziku morajo prispeti do vključno 7. avgusta.", "title": "NLB razpisuje mesto predsednika uprave", "keywords": "nlb;razpis;predsednik;uprave", "lang": "slovenian"}
{"body": "Trbovlje - Zasavski gospodarstveniki s področja energetike in vodstvo vseh treh občin, ki si zadnje mesece še posebno prizadevajo za ohranitev Termoelektrarne Trbovlje (TET) in gradnjo hidroelektrarn na srednji Savi, so zdaj odprli tudi razpravo o podelitvi koncesije za gradnjo hidroelektrarn. Strinjajo se, da mora največji energetski projekt v tem delu države ostati v domačih rokah, saj bi s tem zagotovili delovna mesta domačim kadrom in tako oživili okoljsko, ekonomsko in socialno degradirano regijo. Župani so prepričani, da je gradnja verige hidroelektrarn na srednji Savi poleg revitalizacije TET ključnega pomena za razvoj zasavske energetike in za doseganje ekoloških standardov, ki jih narekuje Evropska unija, poleg tega pa je to tudi eden od izhodov ali rešitev za visoko brezposelnost, zato so se s predlogom za srečanje in pogovor o dodelitvi koncesije obrnili tudi na premierja Boruta Pahorja. Nanj je kratko, a jasno sporočilo naslovil tudi predsednik Sveta regije in trboveljski župan Vili Treven. Prosi ga namreč, naj pri odločitvi, komu bo podelil koncesijo za gradnjo hidroelektrarn, upošteva \"doslej najslabšo gospodarsko-socialno stanje Zasavja\". \"Vsi argumenti, ki izvirajo v doslej sprejetih dokumentih, s katerimi smo seznanili tako Tebe kot tudi vse poslance in nosilce najodgovornejših funkcij tako v parlamentu, vladi in stranki, jasno in prepričljivo izkazujejo zasavsko in posavsko poenoteno voljo in trden namen za ponovno oživitev propadajočega energetskega in sploh gospodarstva pri nas,\" je še zapisal Treven, ki se mu zdi centralizacija razvoja nedopustna.", "title": "Koncesija za gradnjo HE na srednji Savi rešilna bilka za zasavsko gospodarstvo", "keywords": "gospodarstvo;ekonomija", "lang": "slovenian"}
{"body": "Ljubljana - Kamniška prehrambena družba Eta bo kot kaže še pred koncem letošnjega leta dobila novega večinskega lastnika. S tem se bo končal tudi lastniški spor med predsednikom upravnega odbora Ete Draganom Marjanovićem na eni strani in srbskima solastnikoma Ete Slavenom Živkovićem in Srđanom Boškovićem na drugi strani. Ker ji Marjanović oziroma njegova družba Fineta ni vrnila 3,5 milijonskega posojila, je namreč Volksbank za 19. novembra sklicala dražbo, na kateri bo prodajala 78-odstotni paket Ete. Poleg celotnega paketa delnic, ki je v lasti Marjanovića, bo tako naprodaj tudi 12 odstotkov delnic, s katerimi je za posojila Finete jamčila tudi beograjska Eterra. Kot smo razkrili v Dnevniku, je bila Volksbank pripravljena nadaljevati s financiranjem prevzema Ete le v primeru, če bi si oba tabora lastništvo razdelila na polovico, nato pa bi vsaka stran za vodenje imenovala svojega izvršnega direktorja, ki bi družbo zastopala po načelu štirih oči. Medtem ko naj bi bila Živković in Bošković na ta korak pripravljena, pa se s predlogom Volksbank ni strinjal Marjanović, ki mu je sodišče v začetku septembra začasno prepovedalo samostojno zastopanje Ete. Eterra je namreč Marjanovića kazensko ovadila, saj naj bi brez soglasja upravnega odbora odobril večmilijonska posojila in poroštva Fineti in družbi Absolutist njegove zunajzakonske partnerice Metke Horvat. Na napovedano dražbo Ete sta se Bošković in Živković že pripravila in naj bi k sodelovanju pritegnila tudi eno od večjih srbskih prehrambenih skupin, medtem ko za zdaj ni znano, ali se bo za Eto na dražbi potegoval tudi Marjanović. Glede na to, da slednjemu tudi pri nekaterih drugih bankah ni uspelo nadomestiti zapadlih posojil Volksbank, je za to le malo možnosti. Toda poznavalci tega ne izključujejo v celoti in opozarjajo zlasti na Marjanovićevo povezavo z družbo S. T. Hammer Roka Habinca, Marka Koniča in Aleša Musarja. Marjanović je namreč z družbo tveganega kapitala STH Ventures, s katero upravlja S. T. Hammer in katere 49-odstotna solastnica je tudi država, že ustanovil družbo BioEta. Ozadje ustanovitve te družbe za zdaj ostaja še nepojasnjeno, osnovna dejavnost podjetja pa je veleprodaja sadja in zelenjave.", "title": "Eta v pričakovanju novega večinskega lastnika", "keywords": "gospodarstvo;ekonomija", "lang": "slovenian"}
{"body": "Ljubljana - Več državnih institucij je v postopkih neodplačnega prenosa in prodaje deležev Splošne plovbe ugotovilo evidentne kršitve zakonodaje in sume storitev kaznivih dejanj, zaradi česar je nerazumljivo, da državni organi v tem primeru ne ukrepajo, navajajo v družbi Mercata. \"Namesto, da bi se postopki izpeljali transparentno, se državno pravobranilstvo trudi, da do vsebinske razprave očitanih nezakonitosti ne bi prišlo,\" je v izjavi za javnost zapisal predsednik uprave Mercate Marko Mencin in dodal, da Republiko Slovenijo v odprtih pravnih postopkih zastopa nekdanji sekretar na pravosodnem ministrstvu in sedaj državni pravobranilec Robert Marolt, ki je bil na ta položaj imenovan le tri dni pred iztekom mandata prejšnje vlade. Pri tem Mercata od državnega pravobranilstva, ki razpolaga z vsemi potrebnimi dokazi, pričakuje in zahteva, da bo takoj sprožilo vse potrebne postopke za razveljavitev pogodb v postopku prodaje Splošne plovbe in ugotavljanje kazenske odgovornosti vseh vpletenih. \"V nasprotnem primeru pa naj javnosti sporoči, kateri minister iz vlade mu je dal navodilo, da naj v primeru z vsemi potrebnimi dokazi podprtega uradno pregonljivega kaznivega dejanja ne ukrepa,\" pravijo. Dodajajo še, da niti okrožno niti višje sodišče v Ljubljani nista zavrnili njihove zahteve glede ničnosti neodplačnega prenosa 43,20-odstotnega deleža Splošne plovbe iz Republike Slovenije na Slovensko odškodninsko družbo (Sod), in o tem sploh nista odločali, saj Mercati nista priznali pravnega interesa in sta tožbo zavrgli brez vsebinske obravnave. \"Pri tem je potrebno pojasniti, da je tudi višje sodišče prikrivalo okoliščine prenosa s sklicevanjem na navidezno dražbo, ki je potekala več kot leto dni po nezakonitem prenosu in nima s tožbenim zahtevkom prav nobene povezave,\" je še zapisal Mencin. S tem so se odzvali na pisanje časnika Delo, ki ga je povzela tudi STA, češ da je višje sodišče v Ljubljani zavrnilo tožbo Mercate, ki je zahtevala razveljavitev pogodbe z 8. junija 2006, s katero je država 43,2-odstotni delež v portoroški Splošni plovbi neodplačno prenesla na Sod. Sodišče je tožbo Mercate, ki je 24,25-odstotna lastnica Splošne plovbe, zavrnilo pravnomočno, je pisalo Delo. Država je 43,2-odstotni delež v Splošni plovbi leta 2006 neodplačno prenesla na Sod, Kapitalska družba (Kad) in Sod pa sta nato v Splošni plovbi od Banke Koper pridobila vsak še 5,25-odstotni delež. Brez deleža Banke Koper v Splošni plovbi namreč ne bi imela večinskega deleža. V začetku leta 2007 sta se Sod in Kad odločila, da prodata 29,6-odstotni delež v Splošni plovbi, v družbi pa obdržita 25 odstotkov plus eno delnico. Delež sta prodala nemškemu ladjarju Döhleju, na javni dražbi pa je sodelovala tudi Mercata. Sodišče je ugotovilo, da Mercata pri prodaji deleža nemškemu ladjarju ni bila v neenakopravnem položaju. \"V postopku dražbe je imela vse možnosti enakopravnega konkuriranja. Omenjeni delež bi na dražbi lahko odkupila, če bi podala najvišjo ponudbo,\" je ocenilo sodišče.", "title": "Mercata opozarja na neukrepanje državnih organov v primeru Splošne plovbe", "keywords": "gospodarstvo;ekonomija", "lang": "slovenian"}
{"body": "Staro mestno jedro. Sameva. Lastniki lokalov hočejo visoke najemnine. V Črnomlju se že leta jadikuje nad vse praznejšim starim mestnim jedrom in hkrati govori, da ga je treba oživiti. Anica Matkovič s prijatelji se je odločila, da ga vsaj ob najbolj veselem času v letu popestri in pričara nekaj božično-novoletnega vzdušja. Tako je ves minuli teden popoldne staro mestno jedro oživelo ob rajanju Božička s spremstvom, zadišalo je po kuhanem vinu in pritegnilo obiskovalce, ki se sicer raje zadržujejo v bližini velikih trgovskih središč. “Ljubljanske” najemnine Mestno jedro bi lahko oživili tako, da bi dali najemnikom trgovin prostor v najem za simboličen znesek, tako kot so naredili v nekaterih drugih mestih, menijo Črnomaljci. “Večina lastnikov lokalov v starem mestnem jedru živi v Ljubljani in temu primerno pričakuje tudi 'ljubljanske' najemnine,” problem vidi županja Mojca Čemas Stjepanovič. Kot zatrjuje, si bodo na občini še naprej prizadevali najti primerno rešitev, saj prazne izložbe mestu niso ravno v ponos.", "title": "Božiček oživljal mesto", "keywords": "črnomelj;mesto;vas", "lang": "slovenian"}
{"body": "Vlada gre nasproti razvojni politiki Telekoma, ki je povezana tudi z učinkovitim načinom upravljanja družbe, meni minister Vizjak. Enotirni sistem upravljanja ima tudi večina globalnih telekomunikacijskih družb. Tak sistem med drugim omogoča večjo fleksibilnost in učinkovitost. Predvsem pa bo zagotovil večji nadzor nad upravljanjem hčerinskih družb, ki so tudi izven meja Slovenije, kar je po Vizjakovih besedah za Telekom Slovenije zelo pomembno. Vlada bo predlagala razširitev dnevnega reda skupščine Telekoma Slovenije z glasovanjem o uvedbi enotirnega sistema upravljanja družbe. Kot je po seji povedal gospodarski minister Andrej Vizjak Sledimo želji, da Telekomu omogočimo kar se da učinkovit način upravljanja. Skupščina Telekoma bo 30. junija. Na skupščini Telekoma, ki je sklicana za 30. junij, bodo delničarji med drugim odločali tudi o uporabi bilančnega dobička. Že danes pa je vlada kot večinski delničar odločila, da predlaga razširitev dnevnega reda s tremi točkami prehodom na enotirni sistem upravljanja, imeni članov upravnega odbora ter nagradami članom upravnega odbora. Upravni odbor naj bi imel devet članov, od katerih naj bi trije zastopali interese zaposlenih, šest pa kapitala. Predlog slednjih, med katerimi je tudi zdajšnji predsednik uprave Bojan Dremelj, je vlada že oblikovala, vendar je Vizjak ob tem opozoril, da se do skupščine lahko še spremeni. Izvršnih direktorjev pa naj bi bilo največ sedem - poleg Dremlja vlada za člane upravnega odbora, predstavnike kapitala,predlaga še Damijana Koletnika, Boruta Štruklja, Andreja Brodnika,Pavla Žaklja ter Karmen Ponikvar. Vlada gre nasproti razvojni politiki Telekoma Slovenije, ta pa je povezana tudi z učinkovitim načinom upravljanja družbe, je dejal Vizjak in dodal, da ne želijo zamujati pri izkoriščanju razvojnih priložnosti družbe, če se bo katera druga vlada odločila nasprotno, pa bo lahko spet spremenila način vodenja družbe, saj ima država v njem 75-odstotni lastniški delež. Spomnil je, da je vlada v Telekomu Slovenije izvedla vse postopke umika iz lastniške strukture, vendar ni bilo ustreznih ponudb. Država se je tako odločila, da zaenkrat ne bo ponovila razpisa za prodajo. Komisija za prodajo državnega deleža v Telekomu Slovenije bo sicer preučila bo tudi možnost javne prodaje, meni Vizjak, vendar sam zaradi bližajočih se volitev dvomi, da bi bilo to mogoče izvesti še v tem mandatu. Ocenjujem, da je zadeva bolj ali manj zaključena, je dejal ter ponovil, da želi vlada Telekomu Slovenije omogočiti hitrejši in odločnejši razvojni preboj.", "title": "Telekom z enotirnim sistemom", "keywords": "telekom;gospodarski;minister;vizjak;enotirni;sistem;delničar;seja;upravljanje", "lang": "slovenian"}
{"body": "Sindikat komunale, varovanja in poslovanja z nepremičninami Slovenije ne podpira dejanja nekdanjega Sintalovega varnostnika Boruta Hriberška. A hkrati predsednica sindikata Majda Marolt izpostavlja stisko zaposlenih v dejavnosti zasebnega varovanja in opozarja, da delavci prejemajo zelo nizke plače Kot je v današnji izjavi za javnost dejala Majda Marolt, varnostniki ob varovanju premoženja opravljajo zelo zahtevno delo, njihove povprečne mesečne plače pa po zadnjih podatkih ne dosegajo niti 60 odstotkov povprečne plače v Sloveniji. Povprečna bruto plača zaposlenega v dejavnosti zasebnega varovanja za januar letos namreč znaša 908,06 evra, medtem ko je povprečna bruto plača v Sloveniji znašala 1523 evrov, je pojasnila. Ob tem je Maroltova opozorila, da velik delež zaposlenih v dejavnosti zasebnega varovanja prejema minimalno plačo ne glede na to, v kakšnih pogojih in kdaj opravljajo delo, denimo ponoči ali na praznik, brez plačila nadurnega dela in brez dodatka za nadurno delo. Delovna mesta so različna tudi po zahtevnosti, a se to prav tako ne upošteva pri plačah. Poleg tega je dejavnost zasebnega varovanja že od leta 2006 brez kolektivne pogodbe, je poudarila Maroltova, vse od takrat pa da so zaposleni v tej dejavnosti deležni le osnovnih minimalnih pravic po zakonu o delovnih razmerjih. Ob tem je še spomnila, da so konec marca na Zbornico za zasebno varovanje znova naslovili pobudo za začetek pogajanj za sklenitev kolektivne pogodbe, v imenu pravic delavcev po dostojnih pogojih dela pa pričakuje, da se bodo pogajanja v kratkem tudi začela. Naj vas spomnimo 47-letni Hriberšek, ki je v Sintalu skrbel za varovanje denarja, je sicer 6. aprila zvečer iz centralnega trezorja podjetja ukradel več sto tisoč evrov. Nato se je odpeljal v tujino, kjer se je več dni skrival, v četrtek zvečer pa se je na Šentilju predal policiji. Del denarja je prinesel s sabo, del pa naj bi ga skril v sef na železniški postaji v nemškem Mannheimu. Preiskovalna sodnica je Hriberšku tridesetdnevni pripor določila v petek. Hriberškov odvetnik Boris Grobelnik se je na sklep pritožil, zunajobravnavni senat pa je pritožbi ugodil in zadevo vrnil v odločanje preiskovalni sodnici. Slednja je znova odločila, da Hriberšek ostaja v tridesetdnevnem priporu. Tudi na to odločitev se je Grobelnik po poročanju medijev pritožil. Medtem naj bi nemški policisti v nedeljo odprli sef. Po nekaterih informacijah naj bi s štetjem končali do ponedeljka zvečer, vendar Grobelnik podatkov o tem, kot je zatrdil, za zdaj še nima. Neuradno tudi slovenska policija še ni dobila podatkov tujih varnostnih organov glede vsote denarja.", "title": "Po ropu Hriberška, sindikat izpostavil stisko zaposlenih", "keywords": "borut hriberšek;", "lang": "slovenian"}
{"body": "Ljubljana - Dobre štiri mesece po tem, ko je višje sodišče razveljavilo sklep o odmeri 189.000 evrov nagrade stečajni upraviteljici Industrije usnja Vrhnika (IUV) Nataši Gibičar Toš, ji je ljubljansko okrožno sodišče ponovno odmerilo nadomestilo za izdelavo otvoritvenega poročila v stečaju. Po novem sklepu bo Gibičar-Toševa tako skupaj z DDV prejela približno 89.000 evrov, kar je skoraj petkrat več od najvišje vrednosti omenjenega nadomestila, ki jo določa veljavni pravilnik o odmeri nagrad upraviteljem. Pri tem je okrožni sodnik Gregor Collauti v sklepu poudaril, da odmera nagrade ne temelji na omenjenem pravilniku, saj ta lani junija, ko je sodišče izdalo prvi sklep o nagradi, še ni veljal. \"Noben pravilnik ne more veljati retroaktivno, še posebno, ker se je stečajni postopek začel, ko je veljal še star pravilnik (ki je odpravil zgornje omejitve nagrad, op. a.),\" je zapisalo sodišče. Zakaj bo torej Gibičar-Toševa zgolj za opravljeno prvo od treh faz stečaja IUV prejela 89.000 evrov? Na sodišču so pojasnili, da so se pri odmeri nagrade sklicevali na 50 strani dolgo poročilo o delu, ki ga je predložila upraviteljica. V njem je razložila, da je proizvodnjo v družbi, ki je imela več kot 500 zaposlenih, vodila še tri mesece po začetku stečaja, še več kot pol leta pa so obratovale tudi trgovine v lasti IUV. Ker po veljavnem pravilniku najvišja vsota vseh nadomestil, ki jih lahko prejme upravitelj, znaša 80.000 evrov, je sodišče ocenilo, da bi Gibičar-Toševa v primeru, če bi stečaj trajal tri leta, prejela 1400 evrov neto na mesec. To je po oceni sodišča \"precej skromna nagrada za opravljanje del strožjega standarda profesionalne skrbnosti\". \"Nad to novico smo zgroženi. Delavci iz stečajne mase kljub drugačnim zagotovilom upraviteljice, ki je s prodajo zalog in nepremičnin maso obogatila za več milijonov evrov, po več kot letu dni nismo prejeli zaostalih plač in odpravnin. Nekateri nekdanji delavci nimajo denarja niti za kruh,\" je včeraj pozno popoldne dejal vodja sindikata IUV Slavko Zalar. Najnovejši sklep sodišča že na prvi pogled precej odstopa od podobnih. Sodišče je namreč višino nagrade v sklepu primerjalo tudi s cenikom svetovalnih storitev gospodarske zbornice in priporočili Združenja Manager, čeprav se ta nanašajo zgolj na prejemke predsednikov in članov uprav delujočih družb iz individualnih pogodb. Pri tem je sodišče še zapisalo, da \"ni nepomembno niti dejstvo, da lahko navidezno nizka nagrada stečajnemu upravitelju pomeni celo višjo obremenitev stečajne mase in sicer prek visokih stroškov\". Ta stavek gre razumeti kot priznanje sodišča, da bi upraviteljica v primeru nižje nagrade to nadoknadila s \"prelivanjem\" denarja iz stečajne mase na druge načine. Državno pravobranilstvo bomo za komentar prosili danes. Čeprav se okrožno sodišče pri zadnjem sklepu o nagradi v stečaju IUV sklicuje na višje sodišče, ki je prvotno nagrado razveljavilo, je to v sodbi zapisalo, da mora biti odmerjeno nadomestilo v skladu z vrednostjo opravljenega dela. Višje sodišče je še posebej opozorilo na razliko med zneski, ki jih dovoljujeta nekdanji in veljavni pravilnik. Ker bo torej Gibičar-Toševa za izdelavo otvoritvenega poročila prejela skoraj petkrat več kot na primer upravitelji stečajev, ki so se začeli julija lani, ko je začel veljati nov, za upravitelje manj ugoden pravilnik, je tako mogoče pričakovati, da bo višje sodišče tudi nov sklep razveljavilo. To pa lahko stori le, če se bo nanj v naslednjih dveh tednih pritožil eden izmed upnikov. primoz.cirman@dnevnik.si", "title": "Ni ovir za Natašo Gibičar Toš: Stečajnici IUV tokrat 89.000 evrov nagrade", "keywords": "gospodarstvo;ekonomija", "lang": "slovenian"}
{"body": "Medtem ko kriza v Sloveniji še vztraja, drugje že beležijo okrevanje. Sredi še vedno precej depresivnega razpoloženja pa nekatera svetovna podjetja objavljajo razveseljive novice za tiste, ki na trgu dela iščejo svojo priložnost. Medtem ko se nekatere države, med njimi tudi Slovenija, še naprej soočajo s hudo krizo, je drugje že precej bolje. In medtem ko nekatera svetovna podjetja napovedujejo odpuščanja, druga navdušujejo s pozitivnimi novicami. Med njimi je ameriška družba Enterprise Holdings, največja ameriška družba za izposojo avtomobilov, ki namerava do sredine prihodnjega leta zaposliti 11.000 ljudi. Med drugim bodo dali priložnost tudi tistim, ki so pravkar diplomirali in še 1.500 pripravnikom, ki bodo imeli možnost, da v podjetju, če se bodo izkazali, tudi ostanejo. Enterprise Holdings je sicer eno največjih ameriških zasebnih podjetij, 1,3 milijona vozil izposojajo v 8.200 poslovalnicah. V družbi so pojasnili, da se je veliko delovnih mest odprlo, ker so delavci, ki so jih zasedali, napredovali. V družbi poudarjajo, da pri njih na boljša mesta praviloma napredujejo ljudje, ki so v podjetju zaposleni že dlje časa in ne zunanji kandidati.", "title": "Iskali bodo 11.000 delavcev in 1.500 pripravnikov", "keywords": "zaposlovanje;enterprise;holdings;zda;brezposelnost;delovno;mesto", "lang": "slovenian"}
{"body": "Ker vlada ni spremenila trošarin, bodo šle cene vseh goriv malenkost navzdol. Liter najbolj prodajanega bencina bo po novem 1,439 evra, liter dizla 1,365 evra in liter kurilnega olja 0,995 evra. Gorivo se bo malenkost pocenilo. Vlada ni posegla v trošarine za energente, zato bo od polnoči liter najbolj prodajanega 95-oktanskega bencina cenejši za 0,5 centa in bo 1,439 evra. Liter 100-oktanskega bencina bo cenejši za 0,4 centa in bo 1,479 evra. Za liter dizelskega goriva bo treba odšteti 0,5 centa manj in bo po novem 1,365 evra. Za 0,4 centa bo cenejši tudi liter kurilnega olja in bo 0,995 evra. V Avstriji stane liter 95-oktanskega bencina 1,329 evra, liter dizelskega goriva pa 1,32 evra. V Italiji je liter 95-oktanskega bencina 1,778 evra, liter dizelskega goriva pa 1,708 evra. Na Madžarskem je treba za liter 95-oktanskega bencina odšteti 1,347 evra, za liter dizla pa 1,416 evra. Na Hrvaškem je liter najbolj prodajanega bencina 1,357 evra, liter dizelskega goriva pa 1,303 evra.", "title": "Vsa goriva bodo cenejša", "keywords": "bencin;gorivo;trošarine;trošarina;nafta;kurilno;olje;cena;cene;dizelsko;dizel;slovenija;vlada", "lang": "slovenian"}
{"body": "Krka edina delnica, ki se ni pocenila Irska in Kitajska še naprej povzročata težave na delniških trgih, ki sestopajo z več kot dveletnega vrha. Niti Ljubljanska borza se v sredo ni mogla izogniti pesimizmu. Vso jesen so razvite borze poznale le pot navzgor, kar je bila posledica objav visokih četrtletnih dobičkov največjih družb in napovedi ameriške centralne banke, da bo z odkupovanjem državnih obveznic še naprej vodila izjemno ohlapno denarno politiko. V zadnjih dneh vlagatelje skrbita Irska in Kitajska, prva zaradi velike verjetnosti, da doživi grški scenarij, medtem ko se Kitajska spoprijema s previsoko inflacijo, zato bo tamkajšnja centralna banka prisiljena zviševati obrestne mere, kar bo ohladilo visoko gospodarsko rast, ki je v določeni meri iz blata potegnila tudi zahodna gospodarstva. Wall Street z največjimi izgubami zadnji mesec Newyorški delniški indeks Dow Jones 11.023 točk se je v torek znižal za 1,59 odstotka največ v zadnjem mesecu, indeks volatilnosti Vix višji kot je, manjša je pripravljenost vlagateljev za tveganje pa porasel za 12 odstotkov. Poraja se nekaj dvomov, ali bo Fed zares izpeljal drugi krog kvantitativnega sproščanja, vrednega 600 milijard. Predsednik centralne banke v St. Louisu James Bullard je namreč v intervjuju za Bloomberg povedal, da to ne bo potrebno, če bo domače gospodarstvo dobro okrevalo. Finančne krivulje, Val 202 Dolar le popravek navzgor ali obrat trenda? Velika negotovost glede irske finančne stabilnosti izjave irskega premierja, da pomoči za zdaj ne potrebujejo, seveda kaj dosti negotovosti ne odpravljajo, je povzročila rast dolarja in posledično padec cen surovin. Za evro je treba odšteti 1,35 dolarja. Od nadaljnjega gibanja ameriške valute je precej odvisna tudi predstava delniških trgov. Če bo dolar še naprej naraščal, je pričakovati padanje delniških indeksov in cen surovin. Cena lahke nafte je včeraj padla za tri odstotke, trenutno je treba za 159-litrski sod plačati skoraj 82 dolarjev. Krka se drži, Gorenje spet navzdol Vseevropski delniški indeks FTSEurofirst 300 1.086 točk je torkovo trgovanje končal z 2,3-odstotno izgubo, kar je največ po 1. juliju. Delničarji bank, kot so Lloyds, Natixis in Societe Generale so se morali sprijazniti s skoraj petodstotno izgubo. Ljubljanska borzi se mora danes prvič ta teden sprijazniti z rdečo barvo. Sreda je prinesla rahlo okrevanje, kar je tudi posledica umiritve na Wall Streetu. V Ljubljani je bil prvič ta teden dan negativen. Indeks SBI TOP 852 točk je izgubil 0,88 odstotka, pri čemer se le Krkine delnice niso pocenile, tako da tečaj ostaja 63 evrov. Nova KBM je izgubila velik del tistega, kar je pridobila v torek -1,27 %, dva odstotka nižji je enotni tečaj Petrola 265 evrov. Delnice Gorenja, kjer je 3. krog dokapitalizacije očitno propadel, so cenejše za 0,73 odstotka.", "title": "Fed utegne opustiti svoj velikopotezni načrt", "keywords": "Gospodarstvo", "lang": "slovenian"}
{"body": "Ljubljana - Na ministrstvu za javno upravo še do ponedeljka čakajo na prijave, prispele na razpis za položaj generalnega direktorja Davčne uprave RS (Durs). Finančno ministrstvo je razpis objavilo 25. julija, potem ko je odstopil dotedanji prvi mož Dursa Ivan Simič. Durs trenutno kot v.d. generalne direktorice vodi donedavna Simičeva namestnica Mojca Centa Debeljak. Ali je med štiri prijavami, ki so do konca minulega tedna že prispele na razpis, morda tudi njena, na Dursu ne vedo povedati, saj je trenutno na dopustu. Simič, ki je vodenje Dursa prevzel v začetku leta 2006, je o odstopu razmišljal že sredi lanskega leta, predlog za razrešitev s položaja pa podal 4. julija letos. Vlada je odstop sprejela dva tedna pozneje. Kot je Simič ocenil na novinarski konferenci, na kateri je napovedal odstop, je \"Durs sedaj v zelo dobrem stanju in je zelo dobra ustanova\". Hkrati je dodal, da je najbolje oditi, ko si na vrhu. Iz Dursa se je vrnil v podjetje Simič&partnerji. Kandidati, ki se bodo prijavili na razpis za generalnega direktorja republiške davčne uprave, ki je v letu 2007 povečala obseg pobranih davkov za 6,5 odstotka na 11,062 milijarde evrov, morajo imeti univerzitetno ali visoko strokovno izobrazbo s specializacijo ali magisterijem ekonomske, upravne ali druge ustrezne smeri ter najmanj 10 let delovnih izkušenj. Izbrani kandidat bo imenovan na položaj za dobo petih let.", "title": "Izteka se razpis za prosto mesto direktorja Dursa", "keywords": "gospodarstvo;ekonomija", "lang": "slovenian"}
{"body": "Zdravstvo. Čez dobro leto bi lahko onkološki bolniki že sprejeti v Maribor. \"Projekt onkologije in radioterapije Univerzitetnega kliničnega centra Maribor (UKCMB) poteka po načrtih,\" so povedali v mariborski bolnišnici. V 2014 že aparature Projekt, ki je nacionalnega pomena, je ocenjen na 28 milijonov evrov. Dokončan naj bi bil že prihodnje leto. \"Smo v terminskem planu. Prihodnje leto bi že lahko začeli nameščati obsevalne aparature,\" je pred tedni že pojasnil Gregor Pivec, direktor UKCMB. Sicer je bila od začetka gradnje novembra leta 2011 do zdaj izkopana gradbena jama, zgrajeni sta bili prva in druga klet, dokončali so podzemni hodnik med onkologijo in obstoječim podzemnim hodnikom bolnišnice, instalacijska dela ter komunalne priključke. Špela Pavlin iz UKCMB je dodala, da je bilo lanskega septembra pridobljeno tudi gradbeno dovoljenje za drugo fazo gradnje, ki zajema gradnjo nadzemnega dela nove bolnišnice. Zdaj se tako ureja okolica in gradi nadzemni del objekta. Za letos je načrtovano nadaljevanje gradbeno-obrtniških in instalacijskih del. Za projekt onkologije in radio-terapije je sicer v proračunu Republike Slovenije za letos predvidenih okoli 10,7 milijona evrov. Švicarji nadzorujejo Potek gradnje nove onkologije, ki bo mučne vožnje v Ljubljano skrajšala marsikateremu onkološkemu bolniku iz severovzhodne Slovenije in Koroške, nadzorujejo tudi Švicarji. Lani je bil namreč podpisan sporazum med Republiko Slovenijo in Švicarskim finančnim mehanizmom za pet milijonov švicarskih frankov, namenjenih nabavi opreme linearnih pospeševalnikov.", "title": "Onkologija raste po načrtu", "keywords": "onkologija;projekt;maribor", "lang": "slovenian"}
{"body": "Stečajni upravitelj CPL je na sedežu družbe želel do podatkov o delavcih in stanju podjetja, a do njih ni mogel, saj ni bilo direktorja, odklopili pa so jim tudi elektriko. Okoli 250 delavcev naj bi odpovedi začelo prejemati v ponedeljek. Stečajni upravitelj Cestnega podjetja Ljubljana CPL Veljko Jan pričakuje, da bodo lahko okoli 250 delavcem odpovedi začeli izročati v ponedeljek. Danes se je sicer oglasil na sedežu podjetja, vendar do podatkov o stanju družbe in delavcih ni mogel, saj ni bilo direktorja in tudi elektrike ne. Vsaj slednje so danes rešili. Jan je namreč povedal, da so plačali elektriko, tako da upa, da bodo v naslednjih dneh prišli do podatkov in da bodo delavci lahko prihodnji teden prejeli odpovedi ter čim prej dobili izplačila iz jamstvenega sklada. Točnih podatkov o številu delavcev še nima, poleg tega tudi ni želel ugibati o višini stečajne mase. Danes zjutraj se je pred stavbo podjetja zbralo okoli 100 delavcev. Po poročanju nacionalne televizije so protestirali, ker za zadnje štiri mesece niso dobili plač in ker se bojijo, da ne bodo poplačani, saj da so lastniki namerno izčrpali družbo.", "title": "Ni direktorja, ni elektrike, ni podatkov", "keywords": "cestno;podjetje;ljubljana;cpl;stečaj", "lang": "slovenian"}
{"body": "Obnovili dva kilometra lokalne ceste. Zgradili večnamenski dom. Prevzeli vozilo Gasilci. V večnamenskem domu na Trebelnem imajo v kleti svoje prostore člani Prostovoljnega gasilskega društva Trebelno. Za urejanje 170 kvadratnih metrov velike površine so porabili veliko prostovoljnih ur in svojega denarja. Ob tej priložnosti so uradno prevzeli novo gasilsko vozilo, ki je namenjeno gašenju gozdnih požarov, sicer pa so ga kupili že lani. V Občini Mokronog - Trebelno so namenu predali dve večji naložbi: obnovljeno lokalno cesto Sveti Peter–Drečji Vrh in nov večnamenski dom na Trebelnem. Naložbi sta občino stali dva milijona evrov. Precejšnja podražitev Cesta je bila med najbolj uničenimi in nevarnimi, zato je bila njena obnova nujna, je povedal župan Anton Maver. Vrednost del je bila ocenjena na 835 tisočakov, na koncu pa je projekt stal več kot 1,5 milijona evrov. “Ob podpisu pogodbe je bilo videti, da gre za preprostejši projekt, potem pa se je izkazalo, da gre za enega izmed zahtevnejših,” je pojasnil Marjan Pezdirc, predsednik uprave CGP Novo mesto. Razlog za podražitev projekta so bile predvsem zahtevnejše geološke značilnosti tal od pričakovanih in gradnja opornih zidov, ki so na nekaterih mestih visoki do 12 metrov. Sto tisočakov je prispevala Kranjska investicijska družba. Občina je slabih 600 tisoč evrov pridobila iz regionalnih spodbud, preostalo pa je prispevala sama. S samoprispevkom Z gradnjo doma na Trebelnem so svoje prostore dobili gasilci in društva. Dvorana, velika 165 kvadratnih metrov, je primerna za različne prireditve, po skoraj desetih letih pa imajo na Trebelnem spet okrepčevalnico. Pri 465 tisoč evrov vredni naložbi, ki jo je izvedlo podjetje GPI Tehnika, so sodelovali krajani, ki so s samoprispevkom prispevali 150 tisočakov. Občina je 91 tisoč evrov dobila na razpisu kmetijskega ministrstva, drugo pa je prispevala sama. Trojna sreča Tamkajšnji prebivalci imajo trojno srečo, je ob predaji naložb namenu izpostavil slavnostni gost, prometni minister Patrick Vlačič: “Živite na izjemno lepem koščku najlepše države na svetu, skupnost ljudi je zelo močna in imate sposobnega župana,” je dejal.", "title": "Dve naložbi na en dan", "keywords": "mokronog;mesto;vas;patrick vlačič;minister;cesta;infrastruktura;cesta;avtocesta;most", "lang": "slovenian"}
{"body": "Po razkritju, da so vložili za 66,5 milijona evrov odškodninskih tožb zaradi slabih poslov in pooblastilu uprave za dvig kapitala v višini največ 400 milijonov evrov so delnice NKBM padle za več kot 26 odstotkov. Na Ljubljanski borzi je indeks blue chipov SBI TOP trgovanje končal pri vrednosti 606,51 točke, kar je 9,77 točke oziroma 1,59 odstotka manj kot v ponedeljek. Med trgovanjem na Ljubljanski borzi so se najbolj pocenile delnice NKBM. Delnice Nove Kreditne banke Maribor NKBM so po včerajšnji skupščini padle najmočneje, in sicer za 26,39 odstotka. Za 4,76 odstotka so zdrsnile delnice Gorenja, za 2,48 odstotka pa Petrola. Za 2,21 odstotka so padle delnice Zavarovalnice Triglav, Krkine pa za 1,76 odstotka. S temi je bilo danes tudi največ prometa, in sicer za 351.730 evrov. V indeksu so bolj optimistično trgovali z delnicami Mercatorja, ki so pridobile 2,82 odstotka, delnice Telekoma Slovenije pa so šle navzgor za 0,05 odstotka. V prvi kotaciji zunaj indeksa so najmočneje potonile delnice Intereurope, in sicer za 3,45 odstotka. Za 0,79 odstotka pa so se podražile delnice Luke Koper. Delnice Pozavarovalnice Sava ostajajo na ponedeljkovi zaključni ravni. S prvimi je bilo za 82.110 evrov prometa, z drugimi pa za 72.000 evrov. V standardni kotaciji so za 9,12 odstotka na 3,39 evra zdrsnile delnice Save, za 4,66 odstotka na 4,50 evra pa delnice Pivovarne Laško. Mlinotestove delnice so se pocenile za 1,82 odstotka na 2,16 evra, delnice Salusa za 0,55 odstotka na 182 evrov, delnice Žita pa za 0,18 odstotka na 55 evrov.", "title": "Delnice NKBM močno zdrsnile", "keywords": "nkbm;nova;kreditna;banka;maribor;ljubljanska;borza;delnica;delnice;indeks", "lang": "slovenian"}
{"body": "V Stični se začenja 12. Festival Stična 2011, ki je vrelec glasbe, gledališča in likovne umetnosti. Po besedah organizatorjev je spet pripravljena široka paleta dogodkov, ki vas ne bodo pustili hladnih. Stična bo znova prizorišče kulturne manifestacije z mednarodno udeležbo. Dogajalo se bo tri zaporedne vikende. Začetek se je zgodil že v petek, 18. novembra, z Glasbenim maratonom in natečajem Festivala Stična v Baru Jama. V času festivala se bo Stična zibala še v ritmih skupine Dan D, Trio Sepki, B. T. K., Zuf de Žur (Italija) in koncerta glasbe Akademskega pevskega zbora Obilić (Beograd) ter Zborallice. Stična: Jama Bar, Market Marinka Maver, Ivančna Gorica: Prince pub, Knjižnica Ivančna Gorica, Grosuplje: Mestna knjižnica Grosuplje, Šentvid pri Stični: Market Pipo. Letošnja novost je abonmajska vstopnica, s katero kupite vstopnice za vse priredite Festivala. Več informacij o njem najdete TUKAJLE. Uradna otovoritev festivala bo v soboto, 18. novembra, v galeriji Muzeja Krščanstva na Slovenskem, in sicer z odprtjem fotografske razstave Nejca Puša. Istega dne bo v Kulturnem domu Stična tudi prva letošnja glasbeno – gledališka izvedba in sicer GodArt live (Jure Godler in Tilen Artač). Vse ljubiteljem gledališča bosta na voljo še komediji To so Gadi in Iščem moža (v sebi) ter otroški Tinko polovinko in Huda mravljica. Na letošnjem festivalu bo tudi filmski večer ter pogovor z ustvarjalci in potopisni večeri. Festival Stična ni samo festival različnih kulturnih dogodkov. Festival Stična so ljudje. Mladi, ki festival ustvarjajo, z njim dihajo in živijo. Ljudje, katerim je mar in ki želijo, da se prav vsak gost v Stični dobro počuti. Zato je Festival Stična na nek način tudi festival prijetnega druženja in lepih prijateljstev. V Stični so vrata odprta prav vsem, sporočajo organizatorji.", "title": "Dolenjsko razvnema 12. Festival Stična", "keywords": "Festival Stična;kultura;gledališče", "lang": "slovenian"}
{"body": "Kaj bo z infrastrukturo? S prodajo Heliosa je stekel vladni načrt privatizacije 15 podjetij. Naslednja naj bi bila Telekom Slovenije in Aerodrom Ljubljana. Premierka sicer poudarja, da se tako velika podjetja ne prodajo čez noč. Vlada je na začetku maja določila 15 podjetij, pri katerih bi začeli postopek privatizacije. Poleg Heliosa, Telekoma Slovenije in Aerodroma Ljubljana so med njimi tudi Adria Airways, Cinkarna Celje, Gospodarsko razstavišče, Paloma, Terme Olimia, Unio, Žito, Aero Celje, Elan, Fotona. Prodaja je izjemen korak Prvo podjetje na seznamu, ki se je po pol leta prodalo avstrijskemu holdingu Ring International, je Helios. Vlada Alenke Bratušek je s prodajo domžalske družbe zadovoljna, pozdravljajo jo tudi v gospodarskih krogih. To je izjemen korak in velik signal, da je Slovenija resna glede privatizacije, je prodajo komentiral Rob Irwing iz mednarodne pravne družbe White&Case. Član uprave Nove Ljubljanske banke Archibald Kremser pravi, da s tem pridobivamo novo znanje, izkušnje, v Sloveniji pa bo ostal tudi razvoj. Ob tem pa opozoril, da Slovenija ni edina država, ki prodaja državna podjetja. Imamo konkurenco, je dejal in dodal, da moramo narediti pozitiven vtis, da zagotovimo povpraševanje za podjetja, ki so na prodaj. Ni dovolj le pripravljenost na prodajo. V letu 2014 odprodaja Telekoma in Aerodroma? Finančni minister Uroš Čufer je že napovedal, da bo privatizacija tekla naprej. Po poročanju Radia Slovenija naj bi že potekali postopki prodaje vsaj za pet podjetij. Naslednji dve podjetji, ki naj bi bili prodani, sta Telekom Slovenije in Aerodrom Ljubljana, pravi Matej Runjak iz Slovenske odškodninske družbe. Prihodnji teden bo predvidoma podpisana tudi pogodba z vsemi zainteresiranimi prodajalci deležev v Aerodromu Ljubljana. Poslali bodo povabila finančnim svetovalcem, ki bodo poiskali najprimernejšega kupca. Tako lahko podpis prodajnih pogodb za obe podjetji po njegovih besedah pričakujemo pred poletjem 2014, če bo šlo vse po načrtih. Pri Telekomu smo tik pred podpisom pogodbe s finančnim svetovalcem, ki bo vodil postopek prodaje. Predvidevam, da bo prihodnji teden podpisana pogodba, potem pa začnemo formalno tudi celoten proces prodaje, je Runjak dejal za Radio Slovenija. Kaj bo z infrastrukturo? Pri tej prodaji se sicer lahko kaj tudi zaplete. Že premierka Bratušek je v četrtek v Odmevih poudarila, da se tako velika podjetja, kot je Telekom, ne prodajo čez noč . Vsi postopki morajo biti popolnoma transparentni, da ljudje ne bodo dvomili o nobenem koraku znotraj postopka. Na ministrstvu za izobraževanje, znanost in šport pa se zavzemajo, da se iz Telekoma Slovenije pred privatizacijo izloči optično in bakreno omrežje, ju prenese na novo, javno podjetje, ki bi to infrastrukturo upravljalo in nadgrajevalo, do nje pa bi nato vsi operaterji dostopali pod enakimi pogoji. Minister za izobraževanje Jernej Pikalo namreč opozarja, da mora Slovenija do leta 2020 zagotoviti dostop do hitrega medmrežja vsem, saj brez tega ne bo enakomernega razvoja podeželja in mest. To infrastrukturo ima zdaj v lasti Telekom in po mnenju ministrstva obstaja bojazen, da bi, če bi infrastrukturni del prav tako prodali, kupec gledal zgolj komercialni interes, ki je seveda večinoma navzoč le tam, kjer je koncentracija uporabnikov največja in kjer so seveda tudi vlaganja v infrastrukturo, gledano na posamičnega prebivalca, najmanjša . Novega seznama podjetij ne bo Od drugih podjetij, predvidenih za prodajo, pa sta po Runjakovem mnenju zelo zanimivi za prodajo tudi Cinkarna Celje in Letrika. Ker vlada verjame, da bo prodala vseh 15 podjetij, drugega seznama še ne pripravlja, je za Radio Slovenija poročala Simeona Rogelj. Pravzaprav ga sploh ne bo pripravila. Mitja Mavko s finančnega ministrstva pojasnjuje, da vlada ne pripravlja ločenega seznama podjetij za privatizacijo, pač pa bo celovito naslovila vprašanje skozi pripravo nove strategije, ki jo predvideva nov zakon o SDH-ju . Strategije upravljanja državnega premoženja se bodo na finančnem ministrstvu lotili po sprejetju zakona o holdingu.", "title": "Helios kot uvod - v letu 2014 odprodaja Telekoma in Aerodroma?", "keywords": "Gospodarstvo", "lang": "slovenian"}
{"body": "Konec za tri podjetja Mariborsko okrožno sodišče je začelo stečajna postopka v Karoserijah in Velt Stavbarju, celjsko pa je sprožilo postopek za stečaj podjetja Vegrad Naložba. Z začetkom stečajnega postopka v podjetju Karoserije je mariborsko okrožno sodišče vendarle zaključilo agonijo okoli 50 preostalih zaposlenih, ki so s stavko že skoraj tri mesece zaman poskušali doseči izplačilo zaostalih plač in drugih obveznosti ali pa vsaj stečaj. Za stečajnega upravitelja je sodišče imenovalo Simona Prelogarja, upnike pa pozvalo, da najpozneje do 9. decembra prijavijo svoje terjatve ter ločitvene in izločitvene pravice v stečajnem postopku. Prvi sindikalist v podjetju Dušan Mlakar pravi, da je stečaj za delavce na neki način olajšanje, saj se bodo zdaj končno lahko prijavili na borzo in prišli vsaj do nekaj denarja. Kljub temu pa upajo, da se bodo čim prej lahko sestali s stečajnim upraviteljem, da z njim dorečejo nadaljnje postopke. V stečaj tudi hči Stavbarja Gradenj Isto sodišče je danes začelo tudi stečajni postopek družbe Velt Stavbar, hčerinske družbe mariborskega gradbenega podjetja Stavbar Gradnje, ki je v stečaju od januarja. Za stečajno upraviteljico je bila imenovana Nasta Korbun, sodišče pa je upnike pozvalo, da svoje terjatve prijavijo v treh mesecih oz. najpozneje do 9. decembra. Omenjeno podjetje naj bi bilo pravzaprav podjetje z enim samim zaposlenim - Miroslavom Temnikom, sicer direktorjem propadle družbe Stavbar Gradnje. Ime družbe se je v javnosti pojavilo v začetku lanskega leta, ko je bila izbrana za izvajalca del pri gradnji doma starostnikov Dom pod Gorco. Za njim naj bi se za pridobitev posla skrivala Stavbar gradnje in MTB, ki sta bila takrat oba v prisilni poravnavi. Zaradi omenjenega posla in domnevnih nepravilnosti pri ustanavljanju družbe Dom pod Gorco je bila novembra lani proti mariborskemu županu Francu Kanglerju in še trem osebam vložena kazenska ovadba. Okrožno sodišče v Celju pa je začelo stečajni postopek družbe pooblaščenke Vegrad Naložba. Za stečajnega upravitelja je imenovalo Dušana Taljata. Tudi v tem primeru imajo upniki do vključno 9. decembra čas, da prijavijo terjatve ter ločitvene in izločitvene pravice. Stečaj Vegrada Naložbe predlagalo podjetje samo Družba Vegrad Naložba je bila največja, 56,76-odstotna lastnica Vegrada, ki je v stečaju od 6. oktobra lani. Lastniki družbe Vegrad Naložba so bili nekdaj vodilni v podjetju Vegrad, med drugimi nekdanja direktorica Vegrada Hilda Tovšak. Stečaj je predlagalo podjetje samo.", "title": "Karoserije, Vegrad Naložba in Velt Stavbar v stečaj", "keywords": "Gospodarstvo", "lang": "slovenian"}
{"body": "Tokio - Japonski koncern Olympus je v četrtletju med julijem in septembrom ustvaril 12,5 milijarde jenov (133 milijonov evrov) čistega dobička, potem ko je v enakem obdobju lani po razkritju afere s prikrivanjem izgub beležil 30,9 milijarde jenov (307 milijonov evrov) čiste izgube. Po mnenju analitikov si je Olympusu po razkritju afere povrnil zaupanje. Olympus je v četrtletju, ki se je zaključilo septembra, dobiček iz poslovanja povečal za 23 odstotkov na 15,9 milijarde jenov, medtem ko so prihodki iz prodaje na letni primerjavi ostali skoraj nespremenjeni pri 216 milijardah jenov, poroča nemška tiskovna agencija dpa. Zaradi močnega jena je sicer Olympus, ki proizvaja tudi medicinsko opremo, beležil padec prihodkov od prodaje fotoaparatov na tujih trgih. K padcu prodaje fotoaparatov je pripomogla tudi vse večja uporaba pametnih mobilnih telefonov. Na poslovanje negativno vpliva tudi diplomatski spor med Kitajsko in Japonsko, zaradi česar kitajski potrošniki bojkotirajo japonske izdelke. Ugled in poslovanje japonskega koncerna Olympus sta bila sicer močno prizadeta zaradi razkritja afere s prikrivanjem izgub, ki naj bi potekalo prek dragih prevzemov v 90. letih prejšnjega stoletja. Tožilstvo nekdanjemu vodstvu Olympusa očita sodelovanje pri dolgoletnem prikrivanju izgub, koncern pa je ukrepal tudi sam, saj je proti 19 članom sedanjega in prejšnjega vodstva vložil odškodninske tožbe.", "title": "Olympus v četrtletju posloval z dobičkom", "keywords": "gospodarstvo;ekonomija", "lang": "slovenian"}
{"body": "Vladi dajejo 30 dni časa Nekdanji delavci Steklarske nove še niso prejeli poplačila prispevkov za delovno dobo in izplačila odpravnin, zato so sklenili, da bodo to zahtevali od vlade in Kapitalske družbe. Predstavnik delavcev Stjepan Miklaužič je dejal, da bodo zahteve v sredo v pismu posredovali vladi in ji dali 30 dni časa za odgovor. Če tega ne bo, bodo skupaj z delavci Mure in Industrije usnja Vrhnika prišli protestirat pred vlado, o kršitvah njihovih pravic pa bodo obvestili evropske ustanove. Delavci Steklarske nove, katere lastnica je bila država, pet let niso imeli plačanih prispevkov, kar skupaj znese 2,5 milijona evrov. V soboto se bo Miklaužić srečal še s predstavniki hrvaških pristojnih institucij, od njih pa zahteval rešitev za 75 delavcev, ki so kot dnevni migranti delali v Steklarski novi. Delavci so podpisali tudi pooblastila odvetniški pisarni Čeferin. Stečajni upravitelj Steklarske nove Štefan Rola je delavcem pojasnil, da poplačila iz stečajne mase družbe ne bo, ker denarja za to ni. Od oktobra do decembra lani se je v stečajno maso steklo nekaj več kot 300.000 evrov, Rola pa je za dokončanje proizvodnje porabil 155.762 evrov.", "title": "Delavcem Steklarske nove bo kmalu prekipelo", "keywords": "Gospodarstvo", "lang": "slovenian"}
{"body": "Ljubljana - Nadzorni svet Casinoja Kobarid, ki ga vodi predsednik uprave Hita Drago Podobnik (na fotografiji), je po naših informacijah razrešil direktorja družbe Mateja Paradiža. Ta naj bi se z vrha družbe vsaj uradno poslovil sporazumno, že danes pa naj bi ga zamenjal Massimo Manzin, profesor na Fakulteti za management Univerze na Primorskem, ki je delal tudi za Casino Portorož. Zgodba naj bi kljub temu imela nekoliko drugačno ozadje, saj naj bi Podobnik po pojasnilih naših virov Paradiža povezoval predvsem z obdobjem, ko je Hit vodil Branko Tomažič, zato naj bi ocenjeval, da se bo z njegovo razrešitvijo prikupil novi politični oblasti. Ob tem sicer velja poudariti, da je Casino Kobarid minulo leto končal s petimi milijoni evrov prihodkov, čista izguba pa je znašala 275.000 evrov.", "title": "Paradiž razrešen z vrha Casinoja Kobarid", "keywords": "gospodarstvo;ekonomija", "lang": "slovenian"}
{"body": "BDP se je tako v državah evrskega območja kot v celotni EU v drugem četrtletju v primerjavi s predhodnim trimesečjem skrčil za 0,2 odstotka. Podatkov za Slovenijo še ni. Je pa Eurostat objavil vzpodbuden podatek, da se je v Sloveniji industrijska proizvodnja zvišala za 2,9 odstotka. Slovenski statistični urad bo podatke za drugo četrtletje objavil konec meseca. Bruto domači proizvod BDP se je tako v državah evrskega območja kot v celotni EU v drugem četrtletju v primerjavi s predhodnim trimesečjem skrčil za 0,2 odstotka. V medletni primerjavi je gospodarska dejavnost v območju evra upadla za 0,4 odstotka, v sedemindvajseterici pa za 0,2 odstotka, je objavil evropski statistični urad Eurostat. Podatki so v skladu s pričakovanji analitikov, sledijo pa gospodarski stagnaciji v obeh območjih v prvih treh mesecih leta. Kmalu znova v recesiji? V primeru še enega četrtletja s krčenjem BDP bosta tako območje evra kot širša Unija znova pristali v recesiji, ki se ji je območje skupne valute v zadnjih trimesečjih kljub drugačnim napovedim uspelo izogniti. Nekatere raziskave kažejo na to, da bi se to v tretjem trimesečju utegnilo zgoditi. ZDA in Japonska na boljšem kot EU ZDA so po prvih ocenah v drugem trimesečju na četrtletni ravni zabeležile 0,4-odstotno rast, potem ko se je ameriški BDP v prvem četrtletju v primerjavi s predhodnim trimesečjem okrepil za 0,5 odstotka. Na letni ravni je gospodarsko najmočnejša svetovna država v drugem trimesečju po prvih ocenah zabeležila 2,2-odstotno rast v prvem trimesečju se je BDP na letni ravni okrepil za 2,4 odstotka. Na Japonskem je medtem gospodarska rast na četrtletni ravni v drugem trimesečju znašala 0,3 odstotka, potem ko je v predhodnih treh mesecih dosegla 1,3 odstotka. Na letni ravni se je japonsko gospodarstvo okrepilo za 3,6 odstotka, kar je dodatne 0,8 odstotne točke več kot v prvem trimesečju. EU kvarijo Italija, Španija, Portugalska in Grčija Od neevrskih članic EU po zaenkrat dostopnih podatkih Eurostata najbolje kaže Švedski, ki že vse od začetka finančne in gospodarske krize dokazuje gospodarsko robustnost. Švedski BDP se je tako v drugem trimesečju na četrtletni ravni okrepil za 1,4 odstotka, na letni pa za 2,2 odstotka. Še globlje v novi recesiji pa se je v drugih treh mesecih leta znašla Velika Britanija kot največje evropsko gospodarstvo zunaj območja evra. Britanski BDP se je na četrtletni ravni skrčil za 0,7 odstotka, na letni pa za 0,8 odstotka. Gospodarsko sliko v območju skupne valute kvarijo predvsem t. i. ranljive članice, kot so Italija, Španija, Portugalska in Grčija. Italija je tako v drugem trimesečju na četrtletni ravni na primer zabeležila 0,7-odstotni upad BDP, na letni ravni pa se je gospodarstvo skrčilo za 2,5 odstotka. Italija je vse globlje v recesiji, tretje največje evrsko gospodarstvo pa se krči že štiri zaporedna četrtletja. V Španiji je gospodarska dejavnost v primerjavi s prvim trimesečjem upadla za 0,4 odstotka, v primerjavi z drugim četrtletjem lani pa za odstotek. Špansko gospodarstvo se krči že tretje trimesečje zapored, a je kljub visoki brezposelnosti, velikim težavam precejšnjega dela bančnega sektorja in strogim varčevalnim ukrepom dinamika upadanja gospodarske dejavnosti manjša kot v finančno stabilnejši Italiji. V Grčiji se je BDP v drugem četrtletju skrčil za 6,2 odstotka, kar je sicer manj kot v predhodnih dveh trimesečjih, a vseeno kaže na nadaljevanje gospodarske depresije v tej prezadolženi članici evrskega območja. V podobno težki gospodarski situaciji je še ena prejemnica pomoči območja evra in Mednarodnega denarnega sklada, Portugalska. V drugem četrtletju se je portugalsko gospodarstvo v primerjavi s predhodnim trimesečjem skrčilo za 1,2 odstotka, na letni pa za 3,3 odstotka. Tudi Ciper kot naslednja prejemnica mednarodne pomoči je v velikih gospodarskih težavah, ki se vlečejo že več četrtletij. V drugem trimesečju se je ciprsko gospodarstvo na četrtletni ravni skrčilo za 0,8 odstotka, na letni ravni pa za 2,4 odstotka. Nemčija gor, Francija dol Industrijska proizvodnja v območju evra se je po sezonsko prilagojenih podatkih junija na mesečni ravni znižala za 0,6 odstotka, v EU pa za 0,9 odstotka, je objavil evropski statistični urad Eurostat. Industrijska proizvodnja se je po razpoložljivih podatkih znižala v 16 in zvišala v petih državah EU. Največji padec je bil v Veliki Britaniji -2,5 odstotka, Poljskem -2,0 odstotka, Estoniji -1,7 odstotka in Italiji -1,4 odstotka, največjo rast pa so beležile Litva 18,6 odstotka, Slovenija 2,9 odstotka in Irska 2,7 odstotka. Nemčija se medtem še naprej uspešno upira težavni gospodarski situaciji v evrskem območju. V drugem četrtletju je tako največje evropsko gospodarstvo na četrtletni ravni zraslo za 0,3 odstotka, na letni pa za odstotek. Francija po drugi strani kot drugo največje gospodarstvo na stari celini že drugo trimesečje zapored stagnira, na letni ravni pa je bila rast v drugih treh mesecih le 0,3 odstotka. Podatki so vseeno boljši od pričakovanj analitikov. Podobno rast kot Nemčija beleži tudi Avstrija 0,2 odstotka na četrtletni ravni oziroma odstotek na letni, manj spodbudni pa so podatki iz Nizozemske in Belgije. Belgijsko gospodarstvo se je tako v drugem četrtletju na trimesečni ravni skrčilo za 0,6 odstotka, na letni pa za 0,4 odstotka, a še ni v recesiji. Nizozemsko gospodarstvo pa se je že v predhodnem trimesečju pobralo iz recesije, a še naprej beleži šibko rast. Ta je v drugem četrtletju v primerjavi s prvimi tremi meseci znašala 0,2 odstotka, na letni ravni pa je gospodarstvo beležilo 0,5-odstotni upad.", "title": "Evrsko območje znova s padcem BDP", "keywords": "evro;evrsko;območje;eurostat;bdp;bruto;domači;proizvod;padec;zda;eu;slovenija;industrijska;proizvodnja;švedska;stagnacija;rast;gospodarstvo", "lang": "slovenian"}
{"body": "V Elektru Primorska nadaljujejo stavko Delavci Elektra Primorska so stavkali četrti dan, in sicer po dve uri v vsakem od štirih večjih centrov družbe. Ob 7. uri so začeli stavkati v Kopru, nadaljevali v Sežani in Novi Gorici, stavka pa se zaključuje v Tolminu. Sešli so se predstavniki uprave in sindikata, vendar v sindikatu ponudbe uprave niso sprejeli. Stavka je po oceni vodje stavkovnega odbora Valterja Vodopivca doslej potekala v skladu z zakonodajo in brez posebnih težav. Vodopivec je povedal še, da bodo ponovno stavkali v četrtek med 7.30 in 10.30, sreda pa je dan za pogajanja za upravo. Stavko je povzročila namera uprave, da zaradi slabšega poslovnega izida od pričakovanega zniža praznične nagrade zaposlenim z najmanj 1465 evrov bruto na zaposlenega na 354 evrov bruto na zaposlenega. V sindikatu vztrajajo, da mora uprava v skladu s kolektivno pogodbo izplačati celotno nagrado, pri čemer so se pripravljeni pogajati o dinamiki izplačila. Delavci so se kljub stavki obvezali, da bodo tudi v času stavke odpravljali morebitne okvare in tako zagotavljali nemoteno oskrbo odjemalcem električne energije. Uprava ubira sodno pot V upravi družbe menijo, da stavka ni potrebna. Kot je povedala tiskovna predstavnica Elektra Primorska Tjaša Frelih, so se danes sešli predstavniki stavkovnega odbora in uprave. Slednja je delavcem ponudila 500 evrov bruto nagrade, ki bi jo izplačali v dveh delih. Vendar so člani stavkovnega odbora ponudbo zavrnili. Glede na dogajanje bo tako uprava primorana poseči po vseh pravnih sredstvih, da bo zaščitila gospodarski interes družbe, je še povedala Frelihova. V Novi Gorici je potekala tudi izredna seja predsedstva sindikata delavcev energetike, na kateri so ocenili nastalo situacijo in sprejeli določene sklepe. Kot je povedal podpredsednik Sindikata delavcev dejavnosti v energetiki Branko Sevšnikar, so podprli aktivnosti sindikata v novogoriški družbi. Dogovorili so se, da bodo v prihodnje analizirali stanje na področju energetike ter zahtevali takojšen sklic ekonomsko-socialnega odbora za energetiko. Sevšnikar je še poudaril, da predstavniki lastnikov, predvsem Agencije za upravljanje kapitalskih naložb RS AUKN, prek raznih priporočil pozivajo direktorje, ki jim potem sledijo do kršitev kolektivnih pogodb v posameznih družbah oziroma dejavnostih. Mnenja smo, da je, dokler nimamo predlogov za spremembe, treba spoštovati sprejete kolektivne pogodbe, to pa je stvar socialnih partnerjev v družbi in na nivoju sistema, je dejal Sevšnikar. Mali delničarji bi lahko zahtevali odškodnino Društvo Mali delničarji - Skupaj smo močnejši MDS je že pretekli teden predlagalo, naj uprava zaposlenim izplača tretjino vrednosti nagrade, ki je opredeljena s kolektivno pogodbo. Nato pa naj komisija, arbitražni svet ali drugo telo, ki bo sestavljeno iz predstavnikov obeh strani, prouči vse vidike izplačila po kolektivni pogodbi in naj pri tem upošteva tudi dosežene poslovne rezultate. Ker do kompromisnega dogovora doslej ni prišlo in glede na izjave predsednika sindikata tudi ne bo, saj vztrajajo pri celotnem izplačilu , je društvo ocenilo, da je izhod iz tega gordijskega vozla le izredna odpoved prej omenjene pogodbe. Če se stavkajočim delavcem in upravi ne bo uspelo dogovoriti, bo MDS, kot so zapisali v sporočilu za javnost, verjetno skupaj z ostalimi malimi in manjšinskimi delničarji proučilo višino morebitne nastale poslovne škode ter skupaj z njimi celo vložilo odškodninske zahtevke za povrnitev škode zoper vse odgovorne za stavko.", "title": "Naelektreno ozračje med delavci, upravo in delničarji", "keywords": "Gospodarstvo", "lang": "slovenian"}
{"body": "New York - Vrednosti delnic na največji ameriški borzi so se v torek v povprečju zvišale. Delniški indeks Dow Jones je trgovanje sklenil pri 13.739,39 točke, kar je za 335,97 točke oz. 2,51 odstotka več kot v ponedeljek. Tehnološki indeks Nasdaq pa je pridobil 70 točk oz. 2,71 odstotka in se ustavil pri 2651,66 točke. Borzni analitiki ocenjujejo, da je na zvišanje cen vrednostnih papirjev na Wall Street vplivala odločitev ameriške centralne banke, da zniža obrestne mere. Odbor za odprti trg Zveznih rezerv je danes presegel pričakovanja in znižal ključno obrestno mero, po kateri si banke med seboj čez noč posojajo denar za pol odstotne točke na 4,75 odstotka. Odbor je prav tako za 0,50 odstotka znižal diskontno obrestno mero, po kateri Zvezne rezerve posojajo denar bankam s 5,75 odstotka na 5,25 odstotka.", "title": "Ameriški delniški trg okreva, deniški tečaji naraščajo", "keywords": "gospodarstvo;ekonomija", "lang": "slovenian"}
{"body": "Italijanski časniki poročajo o posebnem slovenskem dokumentu Slovenija naj bi privolila v gradnjo italijanskega plinskega terminala v Žavljah, če Italija ne bi nasprotovala gradnji slovenskega v Kopru, pišejo italijanski mediji. To, da naj bi Slovenija želela graditi plinski terminal v Kopru, je v ponedeljek zatrdil podtajnik pri italijanskem ministrstvu za okolje Roberto Menia. Podrobnosti ni predstvail, je pa dejal, da naj bi Slovenija nasprotovala gradnji podmorskega plinovoda, ki bi žaveljski terminal povezoval s plinsko centralo v Vilešu v Furlaniji, saj naj bi se zavzemala za gradnjo plinovoda na kopnem. Po pisanju tržaških dnevnikov Il Piccolo in Primorski dnevnik je slovenski veto na žaveljski terminal za Manio popolnoma neupravičen in neprimeren, saj naj bi Ljubljana želela preprečiti italijanske načrte, po drugi pa si na tihem prizadeva za koprski terminal. Ali t. i. non paper res obstaja? Obstajal naj bi nepodpisan dokument oz. t. i. non paper , ki vsebuje predlog ekipe slovenskih tehnikov in politikov, ki so se v zadnjih mesecih ukvarjali s tem vprašanjem. Po pisanju Il Piccola naj bi Slovenija zahtevala, da se Italija odpove gradnji morskega terminala sredi Tržaškega zaliva, naj pa ne bi nasprotovala gradnji kopenskega terminala pri Žavljah, če bi se ta gradil z uporabo najboljših mogočih tehnologij in če bi znižali vpliv na okolje na najmanjšo stopnjo. Vse to pod pogojem, da Italija ne bi nasprotovala morebitni gradnji slovenskega plinskega terminala v Kopru. Il Piccolo še piše, da naj bi na slovenskem ministrstvu za okolje v zvezi z vsebino omenjenega dokumenta vladala velika zadrega. Juri od Žarnića in Žbogarja zahteva odgovor Na ministrstvu za okolje in prostor omenjenih navedb še niso komentirali. Poslanec SD-ja Luka Juri pa je na okoljskega ministra Roka Žarnića in zunanjega ministra Samuela Žbogarja že naslovil poslansko vprašanje, v katerem ju sprašuje, ali takšen neuradni predlog v obliki non-paper res obstaja. Če obstaja, sprašujem, kateri vladni oz. ministrski organ je zanj odgovoren ter na podlagi kakšne odločitve je bil napisan ter posredovan italijanski strani, je poudaril Juri. Obenem Jurija zanima, ali je vlada kakor koli spremenila svoje stališče, s katerim nasprotuje izgradnji plinskih terminalov v Žavljah in v Tržaškem zalivu, hkrati pa tudi, ali na podlagi resolucije o strategiji za Jadran enako stališče zagovarja tudi glede pobude za postavitev plinskega terminala v Kopru.", "title": "Slovenija pogojno privolila v gradnjo terminala v Žavljah?", "keywords": "Gospodarstvo;Okolje", "lang": "slovenian"}
{"body": "Alternativni vodniki po Ljubljani pospremljeni s turami. Spregledano mesto Vsebina. Alternativni vodniki med drugim odkrivajo skrito kulturno zgodovino Ljubljane, njene ulice opremijo s pesnitvami, mapirajo družbene konflikte v mestu in raziskujejo podvodno arheološko bogastvo Ljubljanice. “Žal je včasih zelo težko premakniti ustaljene principe,” pravi urednica Likovnih besed Mojca Zlokarnik. Že nekaj let namreč pripravljajo zbirko knjig Ljubljana osebno, alternativne vodnike po prestolnici, ki pa jih uradni turistični biroji le redko sprejmejo v svojo ponudbo. A Zlokarnikova poudarja, da namesto tega ob izidu publikacij prirejajo javna vodstva, da bi turiste po prestolnici vodili na podlagi njihovih knjig, pa se dogovarjajo tudi s profesionalnimi vodniki. “To je nekoliko nadstandardna ponudba, ki razkriva psihološki, sociološki, skriti in osebni zemljevid mesta,” razlaga Zlokarnikova. Avtorji – vsako leto pri projektu sodeluje en domači in eden iz tujine – odpirajo različne teme: od vodnika po migrantski in prešerni Ljubljani, iskanja užitnih samoniklih rastlin v mestu, popotovanja po prestolnici, kot so jo študenti videli v 70. letih, do odkrivanja energetskih krajev v mestu. “Z zbirko poskušamo izpostaviti sveže, nenavadne in morda celo malce provokativne poglede na naše glavno mesto,” dodaja Zlokarnikova.", "title": "Od zelišč do vrnitve v času", "keywords": "turizem", "lang": "slovenian"}
{"body": "Tropski raj. Na 700 kvadratnih metrih 150 različnih sort orhidej in 500 tropskih metuljev. Če vas mika občutiti tropsko podnebje in si spočiti oči na živahnih barvah domiselno ustvarjenega raja, se lahko odpravite na izlet v Pomurje, do kraja Mele pri Gornji Radgoni. Tam bodo v rastlinjakih Vrtnarstva Kurbus do 18. marca ohranjali umetni tropski pragozd z več kot 150 različnimi sortami orhidej in 500 tropskimi metulji. Urejen bo kot sprehajališče, kjer boste lahko tudi posedeli. “Postavili smo naravne klopi za počitek in viseče mreže ter uredili vodna zajetja, obiskovalci pa lahko preobrazbo metuljev opazujejo v živo. Metulji obiskovalcem sedajo na ramena in dlani. Predvsem za otroke je to veliko doživetje,” pravi Simona Kurbus, strokovna vodja Vrtnarstva Kurbus. Metulji za letenje potrebujejo energijo, ki je največ dobijo iz sončne svetlobe, zato priporočajo ogled ob lepem sončnem vremenu. Po 17. uri se metulji umirijo. Metulji za letenje potrebujejo energijo, ki je največ dobijo iz sončne svetlobe, zato priporočajo ogled ob lepem sončnem vremenu. Po 17. uri se metulji umirijo. (Foto: ) Metulji preživljajo revne Kostaričane “Vsi tropski metulji so pripotovali v obliki bub iz Kostarike, kjer se z zbiranjem kokonov ukvarja revni sloj prebivalstva in si tako omogoča preživetje. Iz bub se pri nas v posebni komori pod posebnimi razmerami izležejo prekrasni metulji, ki po nekajminutnem počitku, nabiranju energije, odfrčijo po našem pragozdu in v določenem delu razstavnega prostora prosto letajo,” razlaga Kurbusova. Največji med različnimi metulji ima razpon kril od 14 do 16 centimetrov, najbolj cenjeni pa je nekaj centimetrov manjši azurno modri metulj vrste Morpho. Ker je njihova življenjska doba v povprečju le tri tedne, bodo ob koncu razstave sklenili tudi svoj življenjski cikel. Tropski metulji živijo v povprečju tri tedne, toliko, kot je na ogled razstava. Na Meleh boste lahko opazovali tudi njihovo preobrazbo iz bube v metulja. Vse orhideje bodo tudi naprodaj Vse razstavljene orhideje pa boste po koncu razstave lahko kupili po znižanih cenah. Da bi vedeli, kako jih čim dlje ohranjati lepe in vitalne, se lahko udeležite tudi brezplačnega predavanja Tomaža Jevšnika, vodje proizvodnje v družbi Ocean Orchids iz Dobrovnika, ki bo o vzgoji orhidej in njihovi negi govoril 1. marca ob 17. uri. Po besedah Kurbusove orhideje najbolje uspevajo pri temperaturah nad 18 stopinjami Celzija, kar jim v tropskem raju omogočajo. Ta je sestavljen iz povsem naravnih materialov, ki jih vse leto nabirajo v bližnji okolici. Ekološkim smernicam sledijo tudi pri ogrevanju rastlinjakov in vrtnega centra, saj uporabljajo peč na biomaso. Razstava bo odprta od ponedeljka do petka od 7. do 19. ure, ob koncih tedna do 17. ure. Vstopnice pa stanejo od 3 do 4 evre, za otroke pod 12 leti pa je vstop prost.", "title": "Začetek in konec življenja", "keywords": "rastlinjak;metulji;orhideje", "lang": "slovenian"}
{"body": "Skozi tuje oči. Preiskave proti vodilnim politikom so odraz sistema – dobrega ali slabega. Predsedniku vlade in druge največje parlamentarne stranke sodijo v aferi Patria. Predsednik največje parlamentarne stranke in župan glavnega mesta je osumljen nevestnega dela, goljufije pri pridobivanju evropskih sredstev in zlorabe položaja. Župana drugega največjega mesta Franca Kanglerja je doletela že deseta ovadba, koprski župan Boris Popovič pa je bil, kot je znano, že obsojen zaradi zlorabe položaja, davčne zatajitve in razžalitve, zoper njega pa potekajo nove preiskave. \"To je katastrofa\" “Slovenija se bo morala še potruditi, da nas bo dohitela v korupciji. Resno pa, to je katastrofa tako za vas kot nas, vsi bomo morali očitno vključiti pamet, ko gremo na volitve,” je preiskavo in na sploh stanje v naši politiki opisal Renato Ivanuš, odgovorni urednik hrvaškega dnevnika 24sata. “Res je v tem pogledu kar nekaj podobnosti med državama. Mislim, da je to posledica enakih modelov, po katerih smo živeli, ne glede na to, da je šla Slovenija prej v Evropsko unijo. Ko sem bral novico o preiskavi pri Zoranu Jankoviću, sem se ustavil, aha, saj to se ne dogaja na Hrvaškem. Gre res za enako matrico, fiktivni razpisi, dogovorjeni posli …” dodaja Goran Ogurlić odgovorni urednik Večernjega lista. Jeroen Nab, novinar iz Nizozemske, ki živi v Ljubljani, Slovenijo vidi kot Rusijo pred 20 leti. “Vlada oligarhija in posamezniki na visokih položajih ostajajo nekaznovani. Slovenci vedo, kaj se dogaja, vendar se nič ne zgodi. Morda pa je stvar v vaši mentaliteti, gre morda za to?” “Ali so politiki, ki so v preiskavah, storili kaj nezakonitega ali so ovadeni zaradi političnih iger, boste morali presoditi sami. Jay Loftin, direktor mednarodne šole QSI Preiskave politikov so načeloma dokaz močnega spoštovanja pravne države, pa pravi Joseph Mussomeli, ameriški veleposlanik v Sloveniji. “Seveda, če se dogajajo ne glede na politično pripadnost ali osebni status,” pravi in dodaja: “V ZDA vsako leto preiskujemo 600 uradnikov in to vidimo kot moč, ne šibkost našega sistema.” “Pri nas tisti posamezniki, ki izgubijo zaupanje javnosti, odstopijo. Slovenija je v Evropski uniji in čas je, da se tudi veljaki začnejo obnašati temu primerno. Nasploh se mi zdi, da je korupcija v Sloveniji velik problem. Ne vem, zakaj je stanje takšno, kot je, morda so to ostanki prejšnjega sistema,” pa denimo meni Heikki Mälkiä,", "title": "Kot v Rusiji pred 20 leti", "keywords": "preiskave;tujina", "lang": "slovenian"}
{"body": "Ženeva - Letalski prevozniki bodo v prihodnjem letu na ravni celotne panoge zabeležili 2,5 milijarde dolarjev izgube, v danes objavljeni napovedi ocenjuje Mednarodno združenje letalskih prevoznikov (IATA). Vse regije, z izjemo ZDA, naj bi zabeležile večje izgube kot v letu 2008. Napovedi niso obetavne, je povedal generalni direktor združenja IATA Giovanni Bisignani in dodal, da se bo kronična kriza v tej industriji nadaljevala tudi v letu 2009. Panoga se po njegovih besedah sooča z najslabšim prihodkovnim okoljem v zadnjih 50 letih. Prihodki celotne panoge naj bi se z za letos napovedanih 536 milijard dolarjev znižali na 501 milijardo dolarjev. To je prvi padec prihodkov po letih 2001 in 2002, ko je dve leti zapored industrija zabeležila upad prihodkov. Potniški promet naj bi se v letu 2009 znižal za tri odstotke, potem ko naj bi letos imel dvoodstotno rast. To bo prvo zmanjšanje potniškega prometa po letu 2001, ko je prišlo do 2,7-odstotnega zmanjšanja. Za tovorni promet se pričakuje, da se bo skrčil za pet odstotkov, medtem ko naj bi se letos za 1,5 odstotka. Pred letošnjim letom se je tovorni promet nazadnje zmanjšal leta 2001, takrat za šest odstotkov. Cena severnomorske nafte brent naj bi v prihodnjem letu znašala v povprečju 60 dolarjev za 159-litrski sod, tako da naj bi letalski prevozniki skupno za gorivo odšteli 142 milijard dolarjev. To je 32 milijard dolarjev manj kot letos, ko je povprečna cena brenta znašala 100 dolarjev. Združenje je ob tem nekoliko popravilo svojo napoved za leto 2008. Po novi oceni naj bi letalska industrija letos ustvarila pet milijard dolarjev izgube, po septembrski oceni naj bi ta znašala 5,2 milijarde dolarjev. Znižanje napovedane izgube za letošnje leto je posledica hitrega upadanja cen goriva. Izguba bo v prihodnjem letu nižja na račun severnoameriških letalskih prevoznikov Izguba v prihodnjem letu bo nižja od letošnje predvsem na račun severnoameriških letalskih prevoznikov. Ti so bili namreč letos zaradi visokih cen goriva najbolj prizadeti, skupaj naj bi zabeležili 3,9 milijarde dolarjev izgube. Zato so se z zmanjšanjem zmogljivosti tudi prvi začeli prilagajati na nove razmere, to pa jim omogoča, da se bolje spopadajo s sedanjim zmanjševanjem povpraševanja zaradi recesije in hitreje izkoristijo padajoče cene nafte. Severnoameriški letalski prevozniki naj bi tako na skupni ravni v letu 2009 kot edini zabeležili dobiček, v višini 300 milijonov evrov. Azijsko-pacifiški naj bi imeli 1,1 milijarde dolarjev izgube, evropski milijardo dolarjev izgube, latinskoameriški in bližnjevzhodni pa po 200 milijonov dolarjev izgube. Afriški prevozniki naj bi zabeležili 300 milijonov dolarjev izgube. Letalski prevozniki, tako Bisignani, so se sicer od leta 2001 naprej korenito prestrukturirali. Občutno so znižali svoje stroške, zmanjšali izpuste toplogrednih plinov. Vendar pa je finančna kriza te dosežke zasenčila, zato so potrebni novi ukrepi. Ti med drugim zajemajo odpuščanja, če ne bo prišlo do dodatnega zmanjšanja stroškov, svoj delež pa morajo prispevati tudi vlade, in sicer na področju obdavčitve, infrastrukture, regulacije.", "title": "Letalski prevozniki bodo prihodnje leto zabeležili 2,5 milijard evrov izgube", "keywords": "gospodarstvo;ekonomija", "lang": "slovenian"}
{"body": "Proizvodnja prejšnji teden spet stekla Na skupščini TVM-ja so podprli predlog za sedemmilijonsko dokapitalizacijo družbe, kar je po mnenju predsednika uprave Janeza Lipuša pomemben korak k sanaciji podjetja. Skupščina Tovarne vozil Maribor je tako potrdila dogovor, ki so ga pred tremi tedni sklenili predstavniki uprave in delavcev TVM-ja z vodstvom Skupine Viator & Vektor, ki je 89-odstotni lastnik tega podjetja. Z dokapitalizacijo naj bi omogočili družbi ponovni zagon proizvodnje, poravnanje obveznosti do zaposlenih in dobaviteljev ter nadaljnji razvoj podjetja. Z omenjenimi sredstvi naj bi poravnali dolgove, obenem pa bo svež kapital prvenstveno namenjen nemotenemu zagotavljanju proizvodnje. Lastnik Skupine Viator & Vektor Zdenko Pavček je za Radio Slovenija napovedal, da bodo morali zaradi večjega obsega dela uvesti dodatno izmeno, kar pomeni tudi, da se bo število zaposlenih povečalo. Proizvodnja v podjetju je sicer prejšnji teden znova stekla. Po navedbah Lipuša je na delu okoli 120 od skupno 163 delavcev. Z dela so, tako Lipuš, odsotni le tisti, ki koristijo načrtovan letni dopust.", "title": "TVM Delničarji potrdili dokapitalizacijo", "keywords": "Gospodarstvo", "lang": "slovenian"}
{"body": "Ni jasno ali bo po 3. januarju stavke konec Stavkovni odbor in uprava Elektra Primorska spet nista uspela zbližati stališč. V upravi menijo, da se s stavkajočimi ni mogoče pogajati. Stavko je povzročila namera uprave, da zaradi slabšega poslovnega izida od pričakovanega zniža praznične nagrade zaposlenim z najmanj 1.465 evrov bruto na zaposlenega na 354 evrov bruto na zaposlenega. V sindikatu vztrajajo, da mora uprava v skladu s kolektivno pogodbo izplačati celotno nagrado, pri čemer so se pripravljeni pogajati o času izplačila in hkrati zavrnili predlog uprave o ustanovitvi arbitražnega sveta. Vodstvo družbe je tudi zato stavko ocenilo kot skrajno neodgovorno in družbi ter zaposlenim škodljivo sredstvo. Menijo, da sindikat postavlja ultimate in se z njimi težko pogajajo. Stavka na štirih lokacijah V sindikatu so zato pridobili tudi pravna mnenja, ki potrjujejo legitimnost in zakonitost stavke, je dejal vodja stavkovnega odbora Valter Vodopivec in dodal, da v zvezi s stavko niso prejeli nobene pritožbe s strani delavcev. Nadaljevali bodo 3. januarja, stavkali pa bodo na štirih lokacijah Koper, Sežana, Nova Gorica, Tolmin po dve uri. Ali bo takrat stavke konec, Vodopivec ne ve. Tudi v Društvu malih delničarjev so sindikat pozvali naj s stavko takoj prenehajo ter sprejmejo arbitražo. Poudarili so, da nagradam ne nasprotujejo, a ne za ceno brezpogojnega izsiljevanja s strani sindikata. Upravo pozivajo naj oceni nastalo škodo, hkrati pa ne izključujejo odškodninskih tožb.", "title": "V Elektru Primorska brez dogovora, stavka spet 3. januarja", "keywords": "Gospodarstvo", "lang": "slovenian"}
{"body": "Smo dejavni in v spopadu s krizo zmagujemo, je ocenil minister Križanič. Evropska komisija pa Sloveniji letos napoveduje 1,1-odstotno rast in 5,8-odstotni primanjkljaj. Finančni minister France Križanič je predstavil glavne dosežke ministrstva ob drugi obletnici vlade. Kot je spomnil, je ena najglobljih gospodarskih kriz v povojnem obdobju nastopila ravno v času, ko je vlada nastopila mandat. Tako v Sloveniji kot v celotni EU in drugod po svetu so se odločili za t. i. fiskalno ekspanzijo. Dodatno smo povečali primanjkljaj, prvenstveno za zaščito delovnih mest in v spodbudo razvojnemu preobratu, je spomnil Križanič. V ta namen je vlada v proračunu v ospredje postavila politiko razvoja podjetništva in konkurenčnosti ter razvojne dejavnosti, visokega šolstva, znanosti in tehnologije. Poleg tega je nadgradila davčne olajšave. Ukrepi so po ministrovih besedah opravili svojo funkcijo. Gospodarska rast se je vrnila, je ugotovil Križanič ter dodal, da smo iz najhujšega, vlada pa zdaj poskuša uravnotežiti javne finance z omejitvijo zgornje meje izdatkov ter uvedbo interventnih ukrepov. V spopadu s krizo pa je imela Slovenija tudi celo vrsto mednarodnih obveznosti. Tako je sodelovala pri dokapitalizaciji Mednarodnega denarnega sklada, s financiranjem evropskega proračuna omogoča akcije pri sanaciji javnih financ članic EU in nenazadnje pomaga državam z evrom, ki so se znašle v krizi. Tako je sodelovala pri posojilu Grčiji, ravno zdaj pa potekajo dogovori o jamstvih za Irsko. Irska kriza cene slovenskih državnih obveznic ni prizadela, je povedal Križanič. V letu 2011 namerava naša država izdati za tri milijarde evrov obveznic, a datum izdaje še ni določen. Mudi se ne, iskali bomo najugodnejši čas, je dejal. Bruselj V Sloveniji letos 1,1-odstotna rast Slovenija bo letos beležila 1,1-odstotno rast, javnofinančni primanjkljaj v višini 5,8 odstotka bruto domačega proizvoda in 7,2-odstotno brezposelnost, pa kaže jesenska gospodarska napoved, ki jo je danes v Bruslju objavila Evropska komisija. Za prihodnje leto komisija Sloveniji napoveduje 1,9-odstotno rast, za leto 2012 pa 2,6-odstotno. Letos naj bi torej Slovenija beležila nižjo rast kot območje evra v povprečju, v prihodnjih dveh letih pa naj bi bila rast v Sloveniji višja od povprečja v območju evra. Foto Reuters Javnofinančni primanjkljaj Slovenije se bo prihodnje leto znižal na 5,3 odstotka BDP, v letu 2012 pa na 4,7 odstotka BDP. Po napovedih komisije bo tako primanjkljaj Slovenije letos nižji, v prihodnjih dveh letih pa višji od povprečja v območju evra. Za Slovenijo je sicer rok za znižanje javnofinančnega primanjkljaja pod tri odstotke BDP, kar kot zgornjo mejo določa pakt za stabilnost in rast, leto 2013. Brezposelnost v Sloveniji bo po napovedi komisije prihodnje leto enaka kot letos, leta 2012 pa se bo zmanjšala na 6,6 odstotka. V vseh treh letih naj bi bila tako po napovedi komisije brezposelnost v Sloveniji manjša kot v povprečju v območju evra.", "title": "Križanič Smo iz najhujšega", "keywords": "finance;minister;križanič;kriza;rast;gospodarstvo;evro;denar", "lang": "slovenian"}
{"body": "V Sloveniji trenutno ne vladajo le ugodne podnebne razmere, pač pa je pozitivno razpoložena tudi klima na področju gospodarstva. Zvišalo se je zaupanje v predelovalnih in storitvenih dejavnostih ter gradbeništvu. Gospodarska klima v Sloveniji se je maja po ugotovitvah državnega statističnega urada izboljšala. Vrednost kazalca gospodarske klime je bila tri odstotne točke višja kot aprila in 17 odstotnih točk višja kot maja 2009. Maja so direktorji tendence v predelovalnih dejavnostih ocenili za odstotno točko višje kot aprila in 26 odstotnih točk bolje kot pred letom dni. Vrednosti kazalnikov stanj so se v primerjavi z aprilom večinoma znižale, pričakovanja za naslednje tri mesece pa so ugodna. Tendence v trgovini na drobno so bile maja enake kot aprila, v primerjavi z lanskim majem pa so se izboljšale za 25 odstotnih točk. Vrednosti kazalnikov pričakovanj za prihodnje tri mesece so se večinoma znižale, razen vrednosti kazalnika pričakovana skupna nabava in pričakovani poslovni položaj. Vrednost kazalnika zaupanja v gradbeništvu je bila maja za pet odstotnih točk višja kot aprila in za 11 odstotnih točk nižja kot maja lani. Vrednosti kazalnikov stanj so se glede na mesec prej zvišale, razen vrednosti kazalnika obseg gradbenih del. Pričakovanja za naslednje tri mesece so večinoma ugodna, izjema je pričakovano zaposlovanje. Zaupanje v storitvenih dejavnostih je bilo maja za tri odstotne točke višja kot aprila in za 18 odstotnih točk višje kot maja lani. Vrednosti kazalnikov stanj in pričakovanj so se v primerjavi z aprilom zvišale, razen vrednosti kazalnikov poslovni položaj in pričakovane prodajne cene. Med omejitvenimi kazalniki je kazalnik pomanjkanje delovne sile dosegel v tem mesecu najnižjo vrednost v celotnem opazovanem obdobju, medtem ko je vrednost kazalnika nezadostno povpraševanje dosegla novo najvišjo vrednost v celotnem opazovanem obdobju, še navaja statistični urad.", "title": "Več zaupanja in boljša gospodarska klima", "keywords": "gospodarska;klima;izboljšanje;državni;statistični;urad;kazalec;gospodarske;klime;predelovalna;storitvena;dejavnost;gradbeništvo", "lang": "slovenian"}
{"body": "Kranjski Iskraemeco je kljub obljubam novih lastnikov, da odpuščanj ne bo, na cesto postavil 150 večinoma mlajših delavk in delavcev. Če bo podjetje do jeseni ob nekaj naročil, spet grozijo odpuščanja.", "title": "Socialna bomba v gorenjski prestolnici", "keywords": "kranj;iskraemeco;odpuščanje", "lang": "slovenian"}
{"body": "Ljubljana - Vse kaže, da je trenutna finančna kriza ministrstvu za gospodarstvo, ki ga vodi Andrej Vizjak, pomagala finančno ministrstvo pod vodstvom Andreja Bajuka le prepričati o nujnosti hitre vzpostavitve projekta JEREMIE. Ta je s sredstvi evropskih strukturnih skladov in udeležbo proračunskih sredstev namenjen financiranju rasti in razvoja mikro, malih in srednjih podjetij, pri vzpostavljanju projekta pa naj bi se pojavljali tudi zasebni interesi podjetij blizu trenutni politični oblasti, ki naj bi želeli svoj kos pogače. Za izvajanje iniciative JEREMIE je vlada na četrtkovi seji že prerazporedila 7,96 milijona evrov, po Vizjakovih besedah naj bi v prihodnje zagotovili tudi posebno proračunsko postavko za polnjenje sklada. Po neuradnih informacijah naj bi vladi sicer za sklad že uspelo zagotoviti okoli 50 milijonov evrov. O delovanju sklada, v katerega naj bi država po nekaterih informacijah vložila kar 100 milijonov evrov, je znanega bore malo. Finančno in gospodarsko ministrstvo naj bi se po neuradnih informacijah do zdaj razhajali predvsem v tem, kdo bo podeljeval sredstva. Na ministrstvu za gospodarstvo naj bi se za del pogače potegovala vrsta zasebnih podjetij - to naj bi bil tudi razlog za hitro vzpostavljanje sklada, ki po mnenju poznavalcev ne sodi med nujne naloge, s katerimi naj bi se še pred nastopom novega ministrskega zbora ukvarjala vlada v odhajanju -, finančno ministrstvo pa je nalogo želelo zaupati SID banki. Ta po zadnjih informacijah pri podeljevanju sredstev ne bo sodelovala, temveč se bo oblikoval poseben, samostojen sklad, ki naj bi sredstva tudi upravljal. Sredstva sklada naj bi bila namenjena zagotavljanju ugodnih posojil podjetjem, ki jih ne morejo pridobiti pri bankah, ponujali naj bi garancije, predvideni pa naj bi bili tudi kapitalski vložki, s katerimi bi sklad v mala in srednje velika podjetja vstopal z lastniškimi deleži. Zaradi omenjenih nesoglasij med obema ministrstvoma naj bi pri vzpostavljanju iniciative, ki so jo na finančnem ministrstvu sicer potrdili že leta 2006, zaostajali tudi pri zagotovitvi potrebnih finančnih virov. Kot smo poročali že pred časom, želi Evropski investicijski sklad, ki poleg evropske komisije in Evropske investicijske banke izvaja iniciativo JEREMIE, da se država s podpisom pogodbe zaveže, da bo razliko od vložka ob ustanovitvi, ki znaša 60 milijonov evrov, do predvidenih 110 milijonov evrov zagotovila do leta 2010. katja.svensek@dnevnik.si", "title": "Vlada zagotavlja sredstva za projekt JEREMIE", "keywords": "gospodarstvo;ekonomija", "lang": "slovenian"}
{"body": "Slovenija ostaja med članicami EU, kjer se je gospodarska aktivnost med krizo najbolj zmanjšala, okrevanje pa otežuje odlašanje z dokapitalizacijo bank, ugotavlja Umar. Napovedi, da bomo letos zabeležili 0,9-odstotni padec BDP, ostajajo. Umar za leti 2013 in 2014 še vedno pričakuje okrevanje gospodarske aktivnosti. Vlada se je danes seznanila tudi s pregledom uresničevanja spomladanske napovedi gospodarskih gibanj Urada RS za makroekonomske analize in razvoj Umar. Urad ocenjuje, da se napoved glede 0,9-odstotnega padca bruto domačega proizvoda BDP uresničuje, spremenila pa so se pričakovanja glede strukture BDP. Napovedi mednarodnih inštitucij za gospodarsko rast v evrskem območju so se stabilizirale, razmere na finančnih trgih pa se še poslabšujejo in predstavljajo glavno tveganje, da bi bila lahko gospodarska aktivnost slabša od pričakovane. Brez sistemskih rešitev za dolžniško krizo v območju evra tako po mnenju Umarja ni moč pričakovati umiritve razmer na trgu državnih obveznic, odlašanje z nujno dokapitalizacijo domačih bank pa dodatno otežuje okrevanje slovenskega gospodarstva. BDP se je sicer po občutnem padcu v zadnjem četrtletju lani v prvem trimesečju letos povečal, a Slovenija ostaja med članicami EU, kjer se je gospodarska aktivnost med krizo najbolj zmanjšala Zaposlenost naj bi se letos in v prihodnjih dveh letih še zniževala, brezposelnost pa bo v povprečju ostala približno na ravni lanskega leta.", "title": "Odlašanje z dokapitalizacijo bank otežuje okrevanje gospodarstva", "keywords": "umar;urad;za;makroekonomske;analize;in;razvoj;gospodarstvo;gospodarska;rast;bdp", "lang": "slovenian"}
{"body": "Vedno več slovenskih gospodinjstev se odloča za cenejšo in okolju prijaznejšo porabo energije.", "title": "Varčna raba energije", "keywords": "nafta;cene;sod;energija", "lang": "slovenian"}
{"body": "Luška sindikata z upravo Luke Koper sklenila dogovor o zvišanju plač in nadomestila za prehrano. Sindikata luških dejavnosti in pristaniških delavcev sta z upravo Luke Koper ter hčerinskima družbama Inpo in Pristan podpisala aneks h kolektivni pogodbi in s tem odstopila od grožnje s stavko. Tako kot žerjavistom, se bodo za sedem odstotkov povišale plače tudi zaposlenim v Inpu in Pristanu, zvišalo pa se bo tudi nadomestilo za prehrano. Žerjavistom in delavcem, zaposlenim v družbah Inpo in Pristan se bodo zvišale plače. Aneks zagotavlja enakopravno obravnavo vseh zaposlenih, za katere velja podjetniška kolektivna pogodba. To pomeni, da dogovor o sedemodstotnem zvišanju osnovne plače, ki ga je uprava Luke Koper sklenila s sindikatom žerjavistov sredi januarja, od 1. januarja velja tudi za zaposlene v Inpu in Pristanu. Dogovor, ki ga je uprava sklenila s sindikatom žerjavistov, namreč ni zajemal naših kolegov iz Inpa in Pristana, torej 236 delavcev, je dejal predsednik sindikata luških dejavnosti Branko Matič. Od uprave naj bi po njegovih besedah dobili tudi pisno zagotovilo, da bo nova kolektivna pogodba odpravila nesorazmerja v plačnem sistemu. Sindikata sta upravi pri tem obljubila polno sodelovanje, je dejal predsednik sindikata pristaniških delavcev Bojan Škerjanc. Poleg tega se z aneksom dodatno izboljšuje socialni status zaposlenih skozi 10-odstotno zvišanje nadomestila za prehrano. Uprava Luke Koper se je še zavezala, da se bo osnovna plača letos še zvišala, če bo do takšnega dogovora prišlo med socialnimi partnerji na državni ravni. Vse strani naj bi se strinjale glede pospešenega nadaljevanja pogajanja o sprejemu nove kolektivne pogodbe, ki bo odpravila nesorazmerja v plačnem sistemu, so v Luki še zapisali v sporočilu za javnost. Kot poudarjajo v Luki, so v zadnjih mesecih povečali osnovne plače za 12 odstotkov. Pohvalimo se lahko z dobrimi poslovnimi rezultati, napovedi so obetavne, zato ne vidim razloga, zakaj ne bi nagradili tudi zaposlene. Ne smemo pa pozabiti, da so pred nami pomembne in obsežne infrastrukturne investicije, od katerih je odvisna stabilna rast podjetja, je v sporočilu za javnost zapisal predsednik uprave Luke Koper Robert Časar.", "title": "Sklenili dogovor o zvišanju plač", "keywords": "luka;koper;sindikat;plače;pogajanje;žerjavisti;plača;pristanišče", "lang": "slovenian"}
{"body": "Gospodarstvo ne prenese novih obremenitev Prišli smo do točke, ko gospodarstvo ne prenese več dodatnih obremenitev, je dejal Boštjan Jazbec, pozneje pa napovedal še, da bo v mesecu ali dveh znano, kaj se bo zgodilo z bančnim sistemom. Jazbec je na poslovnem kosilu v organizaciji Združenja Mreža idej in Akademskega društva Pravnik spomnil, da mora Slovenija sanirati bančni sistem, pripraviti program ukrepov za oživitev gospodarstva in zagotoviti politično stabilnost, ki je pomembna za uresničitev prvih dveh nalog. A ko bomo rešili banke, se postavi večje vprašanje - kaj bo po tem?, opozarja Jazbec. Razmere v bančnem sistemu so po njegovem mnenju zrcalna slika dogajanja v gospodarstvu. Pomembna lastnica bank in podjetij je država, pri čemer je Jazbec spomnil, da smo sami sebi dokazali, da ne znamo učinkovito upravljati svojega premoženja. Obstaja spodnja točka, ko enostavno ne zmorete več, je dejal in dodal, da gospodarstvo dodatnih obremenitev ne prenese več. Če se gospodarstvo ne postavi na noge, sanacija bank ni smiselna Slovenija je še vedno relativno malo zadolžena država, a se pri nas redki ukvarjajo z vprašanjem, kako zagotoviti pogoje za višjo gospodarsko rast ali vsaj preprečiti padanje gospodarske dejavnosti, je dejal. Če nam ne bo uspelo zagotoviti pogojev za višjo gospodarsko rast, je kakršen koli pristop k reševanju bančnega sistema po mnenju guvernerja popolnoma nesmiseln. Jazbec je kljub temu precej optimističen. Kot pravi, smo prišli do točke, ko naprej ne moremo več na enak način kot do zdaj. Ko pridete do te točke, sta rešitvi samo dve - ali zbrati ves pogum in narediti tisti korak naprej ali pustiti, da to namesto vas naredi nekdo drug, je dejal. A verjame, da nam lahko uspe, pri čemer pa bomo verjetno tako ali drugače potrebovali nekakšno pomoč - ali zasebnikov ali institucij. Slovenija ima potencial, ki pa ga do zdaj nismo prepoznali zaradi različnih iger, je sklenil guverner. Izvozniki se spopadajo s prehudimi zahtevami bank Pozneje pa se je guverner udeležil tudi seje upravnega odbora GZS-ja in jim predstavil svoj pogled na reševanje zapletenih finančnih in gospodarskih razmer. Prvi mož GZS-ja Samo Hribar Milič ga je opozoril, da potrebujemo zagon gospodarstva, vendar pa se gospodarstveniki v bankah vsak dan srečujejo z zelo zapletenimi razmerami. S tem so se strinjali tudi prisotni podjetniki. Direktor družbe Štore Steel Marjan Mačkošek se boji, da izvozniki zaradi prehudih zahtev bank ne bodo več zmogli zadovoljevati potreb in naročil iz tujine. Jazbec mu je odgovoril, da upa, da bo izvozni del slovenskega gospodarstva zdržal vsaj še mesec ali dva, ko bomo videli, kaj se bo zgodilo s slovenskim bančnim sistemom. Pričakuje, da bodo banke po začetku prenosa slabih terjatev na Družbo za upravljanje terjatev bank znova lahko razvile svoj kreditni potencial, zato se mu zdi ključno, da se čim hitreje začne čiščenje bilanc. Reševati tiste, ki še imajo potencial Direktor družbe Varis Lendava Štefan Sobočan pa je opozoril, da izvoznike že zdaj skrbi, kako bodo zdržali do konca leta. Meni, da bi morali takoj najti način, kako lahko država pripomore k temu, da bi podjetja dobila posojila za obratni kapital in bančne garancije. Treba je reševati tiste, ki še imamo potencial, je dejal. Guverner se je strinjal, da bodo prihodnji tedni in meseci ključni. Tudi tuji investitorji, ki bi bili pripravljeni vlagati v Slovenijo, čakajo, kaj se bo zgodilo, je dejal in dodal, da imajo z njimi vsakodnevne stike. Trojka - manj socialne države Viceguverner Banke Slovenije Janez Fabijan pa je na vprašanje Hribarja Miliča komentiral tudi morebiten prihod trojke v Slovenijo. Dejal je, da bi to pomenilo manj socialne države, saj bi bilo treba na odhodkovni strani proračuna opraviti velike reze. Slovenija se zato zadolžuje zelo drago, da se to ne bi zgodilo.", "title": "Jazbec Naslednji tedni in meseci bodo ključni", "keywords": "Gospodarstvo", "lang": "slovenian"}
{"body": "Nova KBM, Pozavarovalnica Sava in Slovenska odškodninska družba so podpisale kupoprodajno pogodbo za 51-odstotni delež banke v Zavarovalnici Maribor. Nova KBM je tako pridobila 65 milijonov evrov za reševanje težav. Nova KBM NKBM, Pozavarovalnica Sava in Slovenska odškodninska družba SOD so podpisale kupoprodajno pogodbo za 51-odstotni delež banke v Zavarovalnici Maribor. Pozavarovalnica Sava je za 15 milijonov evrov pridobila 11,79-odstotni delež in bo od zdaj večinska lastnica Zavarovalnice Maribor s 60,47-odstotnim deležem. 39,21 odstotka pripada SOD, ki je vložil 50 milijonov evrov. NKBM bo v svoji bančni mreži še vedno ponujal storitve Zavarovalnice Maribor. Vodstva vseh treh družb ocenjujejo, da je prodaja Zavarovalnice Maribor pozitiven signal za vse deležnike družb kot tudi za širšo finančno javnost, so sporočili iz NKBM. Aleš Hauc, Zvonko Ivanušič, Tomaž Kuntarič in Drago Cotar NKBM pridobil sredstva za dosego kapitalske ustreznosti S kupnino v višini 65 milijonov evrov je NKBM pridobil večji del potrebnih sredstev za dosego kapitalske ustreznosti najbolj čistega temeljnega kapitala nad devet odstotkov. Banka načrtuje, da bo preostali del sredstev pridobila iz ustvarjenega dobička pri odkupu oziroma zamenjavi hibridnih obveznic, ki se bo končal ob koncu tega tedna, in z izdajo konvertibilne obveznice CoCo. O slednji in morebitni dokapitalizaciji z novo izdanimi delnicami bodo delničarji banke odločali na skupščini. Uresničen pomemben strateški cilj Predsednik uprave Nove KBM Aleš Hauc je ob podpisu pogodbe poudaril, da so zadovoljni z izidom prodajnega postopka, ki je potekal transparentno in strokovno ter na podlagi skrbno opravljenih analiz. Ob prodajni ceni je bilo za njih pomembno tudi to, da se z novim lastnikom zavarovalnica še uspešnejše razvija. S prodajo deleža v Zavarovalnici Maribor uresničujemo pomemben strateški cilj, ki bo prispeval k nadaljnji utrditvi in razvoju banke ter celotne Skupine Nove KBM, je še dejal. Pozavarovalnica Sava z nakupom preostalega dela Zavarovalnice Maribor postaja druga najmočnejša zavarovalna skupina na območju zahodnega Balkana, pa je povedal predsednik uprave Pozavarovalnice Sava Zvonko Ivanušič in dodal, da ocenjujejo, da bo zavarovalnica prispevala k nadaljnji krepitvi finančne stabilnosti in dolgoročne rasti skupine Sava Re. Vse strani so bile s pogodbo zadovoljne. SOD pomagal h kapitalski ustreznosti Nove KBM Zadovoljenj je tudi predsednik uprave SOD Tomaž Kuntarič, ki je dejal, da je slovenska odškodninska družba s premišljenim nakupom delnic Zavarovalnice Maribor pomagala h kapitalski ustreznosti Nove KBM. SOD z nakupom delnic Zavarovalnice Maribor ni ogrozil svoje finančne likvidnosti, kot največji delničar Pozavarovalnice Sava pa je poskrbel za njeno nadaljnjo rast in njen nadaljnji razvoj, je še pojasnil. Prepričan sem, da bo Pozavarovalnica Sava tudi v prihodnje tako odgovoren lastnik, kot je bila doslej, in da bomo zastavljene cilje skupaj dosegali tudi v letih, ki so pred nami, pa je prepričan predsednik uprave Zavarovalnice Maribor Drago Cotar. Ob zaključku prodajnega postopka je še dejal, da se vsem zaposlenim v Zavarovalnici Maribor zahvaljuje za trud, potrpežljivost in zavzeto delo tudi v časih, ki niso bili preprosti. To je zdaj za nami, pred nami pa nove priložnosti in novi izzivi, je še dejal.", "title": "Nova KBM prodala zavarovalnico in dobila 65 milijonov evrov za reševanje težav", "keywords": "nova;kbm;zavarovalnica;maribor;sod;pozavarovalnica;sava;kupoprodajna;pogodba;prodaja;delež", "lang": "slovenian"}
{"body": "Medtem ko se mednarodni vlagatelji italijanskih državnih obveznic zadnje čase močno izogibajo, saj se zahtevani donosi gibljejo skrb zbujajoče blizu sedemodstotne stopnje nevzdržnega zadolževanja, pa nekateri Italijani ljubezen do domovine izkazujejo prav z nakupi. Poleg patriotizma jih k temu verjetno spodbujajo tudi trenutno okoli 6-odstotni donosi, zaradi česar se je v samo dveh mesecih število vlagateljev v obveznice povečalo za okoli pet odstotkov. Nekateri analitiki za takšne razmere krivijo zlasti dolgoletne politične mahinacije in zgrešeno upravljanje, saj naj bi bili gospodarski temelji države razmeroma solidni.Grčija v leto 2012 z manjšim BDP in dolgom Grška prehodna vlada v predstavitvi proračuna za leto 2012 spet napoveduje recesijo, saj naj bi se grški BDP skrčil za 2,8 odstotka. Letos naj bi se grško gospodarstvo skrčilo za 5,5 odstotka, leto 2012 pa bo za državo predstavljalo že četrto leto recesije zapored. Spodbudnejše so napovedi proračunskega primanjkljaja, ki naj bi se z letošnjih devetih odstotkov znižal na 5,4 odstotka BDP. Takšna napoved že upošteva odpis 100 milijard evrov dolga do zasebnih vlagateljev, kar je del oktobra dogovorjenih ukrepov za reševanje evra in prihrankov z naslova varčevalnih ukrepov.Nelikvidni nepremičninski trg grozi španskim bankam Že tako prezadolžene španske banke se bodo morale v naslednjih letih spopasti z visoko nelikvidnim nepremičninskim trgom, saj imajo v hipotekarnih posojilih za kar 308 milijard evrov naložb. Od tega je približno polovica težavnih, okoli 30 milijard pa je celo ujetih v nepremičninah, ki jih je skoraj nemogoče prodati. Prodaja bi po ocenah poznavalcev utegnila trajati tudi do 40 let, za spopadanje s takšnimi izgubami pa so dovolj kapitalizirani le velikani Banco Santander, BBVA, La Caixa in Bankia, zato španskemu bančnemu trgu grozi precejšnja monopolizacija.Madžarska za novo obliko sodelovanja z IMF Madžarska se je ta teden znašla pod precejšnjim pritiskom finančnih trgov, saj je v ponedeljek propadla prodaja šesttedenskih zakladnih menic, za katere vlagatelji niso pokazali zanimanja. Tako se je država kljub predhodnemu nasprotovanju znova obrnila na Mednarodni denarni sklad (IMF). Madžarsko gospodarsko ministrstvo si želi z IMF doseči sporazum o vzpostavitvi novega načina sodelovanja, ki bi namesto vpeljave varčevalnih ukrepov spodbujal gospodarsko rast, saj \"madžarska gospodarska neodvisnost ne more biti omejena\", kot je izjavil premier Viktor Orban. Dogovor naj bi sklenili v prvih mesecih prihodnjega leta.Suzuki z arbitražo nad Volkswagen? Japonski avtomobilski proizvajalec Suzuki se je dokončno odločil prekiniti sodelovanje z nemškim velikanom Volkswagnom. Od njega pričakuje, da bo 20-odstotni delež v Suzukiju prodal samemu podjetju ali stranki, ki jo bo Suzuki določil, v nasprotnem primeru pa Japonci grozijo celo z arbitražo. Družbi sta 1,7 milijarde evrov vredno partnerstvo sklenili leta 2009, pri čemer je Suzuki želel izkoristiti podporo VW pri razvoju okolju prijaznih tehnologij, Nemci pa so računali na skupen razvoj manjših avtomobilov, ki bi jih ponudili na hitro rastočih trgih. Partnerstvo ni obrodilo vidnejših sadov, poleg tega pa je Suzuki letos postal nezadovoljen s podrejenim položajem in že septembra izrazil željo po prekinitvi, o čemer pa pri VW nočejo nič slišati.Pripravil Jernej Ogrin", "title": "Italijani zaradi patriotizma v nakupe obveznic", "keywords": "gospodarstvo;ekonomija", "lang": "slovenian"}
{"body": "Človeške kosti. Policija o novih najdbah nič, pravi pa, da zadevo spremlja. Dober mesec po tem, ko so na začasni deponiji gramoza ob Kranjčevi ulici odkrili človeške kosti, jih je bralec opazil znova: “Policisti so po odkritju in preiskavi trak odstranili, delavci pa so začeli uporabljati material z deponije in urejati brežino ob cesti, toda med nasutim materialom so še vedno kosti.” Policijska uprava (PU) Ljubljana je z nadaljevanjem del na tem območju seznanjena in zadevo spremlja, je na opozorilo bralca odgovorila Maja Ciperle Adlešič, predstavnica za odnose z javnostmi PU Ljubljana, in dodala, da pri tem sodelujejo tudi delavci javnega podjetja Žale, policisti pa o vseh ugotovitvah obveščajo pristojno tožilstvo. Ob kosteh nagrobni kamni Strokovnjaki so sredi maja ugotovili, da gre za okostja iz različnih obdobij, po mnenju inštituta za sodno medicino stara od 80 do 200 let. Ker so ob kosteh našli tudi dele nagrobnih kamnov, so na policiji ugotovili, da “posmrtni ostanki niso posledica kaznivega dejanja”, je povedala Ciperle Adlešičeva in dodala, da bo za kosti primerno poskrbljeno. Policisti so najprej predvidevali, da je gramoz z gradbišča športnorekreativnega centra Stožice, nato pa ugotovili, da gre za deponijo gramoza z gradbišča nekdanje Titove ceste (ime je ustavno sodišče prepovedalo), zdaj Štajerske ceste.", "title": "Nove kosti na deponiji", "keywords": "gramoznica;človeške kosti", "lang": "slovenian"}
{"body": "Izjave ministra Pličaniča so nas izjemno pretresle. Izgubil je kompas, medtem ko je bil on na dopustu, so naši gasilci garali, pravi Ogrizek. Jabolko spora: Pličaničeva napoved o odpuščanju v javnem sektorju. Predsednik Sindikata poklicnega gasilstva Slovenije (SPGS) Aleksander Ogrizek se je ogorčeno odzval na včerajšnje izjave ministra za pravosodje in javno upravo Senka Pličaniča, ki je napovedal odpuščanja v javnem sektorju. \"Medtem ko je bil on na dopustu, so gasilci garali od jutra do mraka. Bila je nesreča balona, požar pri Osilnici, številne prometne nesreče. Gasilci imamo že tako nizke dohodke, zdaj pa hočejo zmanjšati še število zaposlenih,\" razburjeno pojasnjuje Ogrizek. Pličanič je namreč včeraj napovedal, da je zmanjševanje mase za plače v javnem sektorju realnost. Dejal je, da so plače že znižali, tako da je ostalo samo še odpuščanje. Konkretnih številk še ni navedel, več bo znanega po četrtkovi seji vlade. Pripravljajo se na vojno Ogrizek pravi, da gasilci na klestenje delovnih mest enostavno ne morejo pristati: \"Vlada nam je dala povod za vojno, na katero se moramo pripraviti.\" Sprašuje se, koliko so ministri po svojih ministrstvih znižali plače, odpustili ljudi, znižali stroške telefonov: \"Ne bomo šli še enkrat na led,\" je za zurnal24.si povedal Ogrizek. Pravi, da se že dobivajo in razpravljajo o odzivu, vendar bodo nadaljnje dejavnosti predstavili pozneje.", "title": "Spet so nas nasrali", "keywords": "odpuščanje;javni sektor;senko pličanič;aleksander ogrizek", "lang": "slovenian"}
{"body": "Kdo bo dal novih 250 milijonov za NLB? Uprava NLB-ja je sprožila odškodninske in kazenske postopke zoper pet bivših vodilnih kadrov. Z nadzorniki sicer razpravljajo o možnostih nove dokapitalizacije. Po treh mesecih, ko je država s skoraj 250 milijoni evrov dokapitalizirala NLB, ta nujno potrebuje še eno finančno injekcijo. Kako bo tokrat prišel do svežega kapitala, naj bi bilo kmalu znano. Sestali so se nadzorniki in delničarji največje slovenske banke. Glavna točka dnevnega reda seje nadzornega sveta je načrt uprave, na kakšen način bo banka izpolnila zahtevo Banke Slovenije po povečanju kapitalske ustreznosti. Po poročanju Financ je predsednik uprave NLB-ja Božo Jašovič nadzornikom povedal tudi, da so sprožili odškodninske in kazenske postopke zoper pet bivših vodilnih kadrov. Imen Jašovič ni razkril, prav tako ne ve, v kateri fazi so postopki. Kako do potrebnih 250 milijonov? Pri obravnavi lanskoletnih poslovnih rezultatov je Jašovič povedal, da je banka imela 183-milijonsko izgubo. Meni, da bi glede na trenutno situacijo banka lahko do konca leta poslovala pozitivno, a gre za šibek pozitiven izid, prisotna pa ostajajo tudi velika tveganja. Povedal je še, da so danes nadzornemu svetu predložili akcijski načrt za dokapitalizacijo. Potrebujejo še 250 milijonov evrov in kot je zatrdil Jašovič sta možnosti samo dve. Denar lahko prispevajo obstoječi delničarji, pri čemer je ključen dogovor med državo in belgijsko KBC, ali pa ga banka išče na trgu in delnice kot v primeru NKBM-ja prodajo na borzi. V izjavi za javnost so iz NLB-ja sporočili, da so naslednji koraki glede izvedbe dokapitalizacije in prodaje delnic so možni le v dogovoru in s soglasjem obeh največjih lastnikov, ki ju bo NS NLB zato pozval, da se do predloga opredelita. V primeru, da dogovora lastnikov vnaprej ne bi bilo mogoče doseči, bosta uprava in nadzorni svet dolžna sklicati skupščino, na kateri bosta zaradi izpolnjevanja zahtev BS predlagala dokapitalizacijo banke z izvedbo javne ponudbe delnic po tržnih pogojih. Država želi sodelovanja zasebnih partnerjev Država si želi, da bi v drugi dokapitalizaciji sodelovali zasebni partnerji, saj zelene luči Bruslja za novo državno dokapitalizacijo verjetno ne bi dobila, Evropska komisija je namreč finančnega ministra Franca Križaniča že opozorila, da želi dodatne informacije o dogajanju v Novi Ljubljanski banki. Križanič pa je poudaril, da si pri tako pomembni banki ne moremo privoščiti, da dokapitalizacija, če je zahtevana, ne bi uspela . Višina druge dokapitalizacije bi sicer lahko bila nižja od 250 milijonov evrov, če bi banki uspelo prodati 57-odstotni lastniški delež v Banki Celje. A skrbni pregled celjske banke je opravila le francoska bančna skupina Societe Generale, ki ima v Sloveniji v lasti SKB banko, ni pa še jasno, ali bo oddala zavezujočo ponudbo. Menjave nadzornikov Pester dnevni red imajo tudi delničarji NLB-ja, ki so odločali o razrešnici upravi in nadzornemu svetu in o plačilu nadzornikom. Finance pišejo, da Dirk Mampaey, predstavnik KBC predlagan kot zamenjava za Jana Vanhevla, ki je februarja odstopil ni bil potrjen za člana nadzornega sveta. Belgijskega predstavnika, ki sta ga formalno predlagala uprava in nadzorni svet, ni potrdila država kot večinska lastnica, oziroma AUKN. Če bo ta neizvolitev vplivala na dogovore o dokapitalizaciji NLB, še ni jasno. Delničarji so med drugim izglasovali tudi višje sejnine, kar pomeni, da bodo nadzorniki za sejo prejeli 275 evrov bruto plus fiksni letni prejemek v višini 11 tisoč evrov bruto oziroma 16.500 evro za predsednika. Tak način izplačevanja je predlagala Agencija za upravljanje s kapitalskimi naložbami AUKN.", "title": "V NLB-ju sprožili kazenske postopke zoper nekdanje vodilne", "keywords": "NLB;dokapitalizacija", "lang": "slovenian"}
{"body": "T-2 vrednost podjetja 410 milijonov, dolgovi do 130 Škofjeloški Lokainvest je vložil predlog za začetek stečaja telekomunikacijske družbe T-2. Zdaj se pojavljajo vprašanja, ali bo to zahtevala tudi družba Gratel. Lokainvest se je s predlogom za začetek stečaja pridružil podjetju Smart Com, ki je zahtevo podal že oktobra. Po besedah direktorja škofjeloške družbe Aleksandra Schare so se za potezo odločili, ker jim T-2 ne plačuje velikega dolga. Po poročanju časopisa Dnevnik naj bi znašal že šest milijonov evrov, neizplačila pa naj bi družbi povzročala velike težave. Zadeva se ni urejala in se ne ureja, čeprav je bilo kar nekaj obljub, da se bo uredila, je dejal Schara in dodal, da jim ni preostalo nič drugega. Podjetji sodelujeta že štiri leta, Lokainvest je za T-2 kupoval lokacije za telekomunikacijska vozlišča. T-2 vložil ugovor zoper predlog stečaja Kot smo zapisali, je predlog za stečaj vložil tudi Smart Com, T-2 naj bi mu bil dolžan štiri milijone evrov. A v mariborskem telekomunikacijskem podjetju menijo, da je predlog neutemeljen, zato so že konec preteklega meseca vložili ugovor. Narok za obravnavo bi moral biti razpisan v enem mesecu od prejetja ugovora. V Smart Comu so medtem za Finance pojasnili, da se z upravo T-2-ja in lastniki dogovarjajo o dinamiki oziroma obliki plačila zapadlih ter priznanih terjatev. Podjetje T-2 je bilo ustanovljeno leta 2004 in danes ponuja dostop do medmrežja, IP-televizijo ter telefonijo, tudi mobilno. Večinski lastnik podjetja je mariborska finančna družba Zvon Ena Holding. Ta naj bi prek številnih dokapitalizacij, pri katerih naj bi šlo za pretvorbo dolgov v lastniške deleže, prišla že do 92-odstotnega deleža v T-2. Šest odstotkov naj bi imel Finetol, dva pa mali vlagatelji. Iz T-2-ja so sporočili še, da po zadnji cenitvi iz junija 2009 njihova vrednost znaša 410 milijonov, dolgovi pa naj ne bi presegali 130. Bo stečaj zahteval tudi Gratel? Časnik Finance se sprašuje, ali bo zahtevo za stečaj vložila tudi družba Gratel. Družbo Lokainvest namreč obvladuje peti najbogatejši Slovenec Jurij Krč, ki ima v lasti tudi Gratel. Ta je kot graditelj telekomunikacijskega omrežja obenem najpomembnejši partner T-2-ja in s tem verjetno tudi največji upnik. Kot so danes pojasnili v Gratelu, oktobra novoimenovani direktor Darko Jakofčič po primopredaji še vedno pregleduje dokumentacijo o finančnem položaju družbe. Kakšna bo potem odločitev za naprej, se ta hip še ne ve, bo pa v nekaj dneh znana, so povedali. Dolg T-2-ja Gratelu naj bi znašal nekaj deset milijonov evrov.", "title": "Lokainvest zahteva stečaj podjetja T-2", "keywords": "Gospodarstvo", "lang": "slovenian"}
{"body": "Ljubljana - Čisti dobiček holdinške družbe Modre linije holding se je lani znižal za kar 95,5 odstotka in je znašal 292.400 evrov oziroma 0,13 evra na delnico. Glavni krivec za tolikšen padec dobička je znižanje finančnih prihodkov iz drugih naložb s 7,1 na 1,45 milijona evrov. \"Družba je lani poslovala pod načrti in je močno poslabšala rezultate, dosežene v letu 2007,\" pri objavi nerevidiranih poslovnih rezultatov navaja uprava, ki jo sestavljata predsednik Žarko Ždralič in član Marijan Škoda. Družbi, ki je v 80-odstotni lasti Interfin Naložb, so se namreč zvišali tudi finančni odhodki iz finančnih obveznosti (s 150.000 na 568.000 evrov). Po drugi strani so finančni odhodki iz naslova oslabitev in odpisov naložb znašali \"le\" 1,2 milijona evrov. Pri tem je treba poudariti, da družba nima veliko tržnih naložb, zaradi česar ni imela veliko odpisov. V nasprotju z Modro linijo holding je družba D Naložbe lansko leto zaključila z izgubo v višini 25.554 evrov, medtem ko je leta 2007 ustvarila 33.641 evrov čistega dobička. K temu so med drugim prispevali višji stroški dela, ki so se zvišali za skoraj šestkrat, in 20-odstotni porast finančnih odhodkov iz finančnih obveznosti. Družba je lani s prodajo kratkoročnih tujih naložb v vrednosti 1,4 milijona evrov tudi odplačala kratkoročne tuje obveznosti. Kot je znano, je maja prodala skoraj 600.000 delnic svoje 10-odstotne lastnice, družbe Marles Leopolda Poljanška.", "title": "Dobiček Modre linije holding za 95,5 odstotka nižji", "keywords": "gospodarstvo;ekonomija", "lang": "slovenian"}
{"body": "Kad ima novega začasnega predsednika uprave. Rožiča je nasledil novi stari predsednik Borut Jamnik. Skupščina Kad pa je ob tem znižala tudi sejnine. Novi stari predsednik uprave Kad Skupščina Kapitalske družbe Kad je danes sprejela sklep o sporazumnem prenehanju začasnega mandata predsedniku uprave Urošu Rožiču, na njegovo mesto pa imenovala Boruta Jamnika, a le začasno. Jamnik, ki je na položaju predsednika Kada že bil od oktobra 2003 do marca 2005, bo na položaju do imenovanja rednega predsednika uprave oziroma najdlje do 18. decembra 2009. Ob tem je skupščina nadzornemu svetu naložila, da še letos začne s postopkom imenovanja predsednika uprave z javnim razpisom. Skupščina je začasno imenovala še člana uprave Stojana Nikoliča, druga članica uprave pa ostaja Helena Bešter, so sporočili iz Kada. Rožiču je sporazumno prenehal mandat. Pred sejo skupščine je potekala tudi seja nadzornega sveta, na kateri so člani za predsednika nadzornega sveta imenovali Boštjana Averja, za njegovega namestnika pa Cirila Pucka. Skupščina Kad je sprejela tudi sklep o znižanju sejnin za udeležbo na seji skupščine in seji nadzornega sveta. Za oba organa po novem sejnina znaša za predsednika 367,20 evrov bruto, namesto dosedanjih 1.072,50 evra bruto, za člane pa 262,29 evra bruto, namesto 825 evrov bruto.", "title": "Kad bo začasno vodil Jamnik", "keywords": "kad;predsednik;uprava;skupščina;borut;jamnik;uroš;rožič", "lang": "slovenian"}
{"body": "Od polnoči veljajo nove cene naftnih derivatov. Podražila sta se 98-oktanski bencin in dizel, cena 95-oktanskega je nespremenjena, kurilno olje pa je cenejše. Opolnoči so se zaradi višjih trošarin, gibanja borznih kotacij cen naftnih derivatov na svetovnem trgu in gibanja tečaja dolarja spremenile cene goriv. Za liter 98-oktanskega bencina je treba po novem odšteti 0,4 centa več in bo stal 1,243 evra, za dizelsko gorivo pa 0,5 centa več in bo 1,166 evra. Za 0,3 centa se bo pocenil liter kurilnega olja, ki bo po novem 0,743 evra. Cena najbolj prodajanega 95-oktanskega bencina ostaja 1,215 evra na liter. Bencina se bližata rekordnim cenam, doseženim 1. julija 2008, ko je bilo treba za liter 95-oktanskega bencina odšteti 1,2170 evra, za liter 98-oktanskega pa 1,2520 evra. Dizel je rekordnih 1,3110 evra za liter dosegel 15. julija 2008.", "title": "Najbolj se je podražil dizel", "keywords": "bencin;naftni;derivati;cena", "lang": "slovenian"}
{"body": "Minister za delo Andrej Vizjak je predstavil smernice reforme trga dela, s katero želi vlada znižati prepad med različnimi pogodbami o zaposlitvi, hkrati pa omogočiti lažji vstop na trg dela, pa tudi olajšati odpuščanje. Med drugim bi bili delodajalci olajšani stroškov odmora za malico. Kot je dejal Vizjak, želijo prepad med \"divjo fleksibilnostjo\" oziroma zaposlovanjem mladih v negotovih oblikah dela ter veliko varnostjo zaposlenih za nedoločen čas rešiti z vpeljavo enotne pogodbe za nedoločen čas. Minister je poudaril, da je delež začasnih zaposlitev v skupnih zaposlitvah v starostni skupini med 15 in 64 let v Sloveniji nad povprečjem EU že od leta 2002 in da posebej izstopa najvišji delež začasnih zaposlitev med mladimi. Vzroki za takšno segmentacijo po njegovih besedah ležijo v širokem razponu možnih razlogov za sklenitev pogodbe za določen čas in visokem indeksu varovanja zaposlitve za nedoločen čas. Reforma naj bi zato vpeljala koncept enotne pogodbe za nedoločen čas. Vlada želi z reformo zagotoviti tudi večjo prožnost trga dela: omogočiti lažji vstop na trg dela in lažje ostajanje v zaposlitvi, znižati administrativne in časovne obremenitve podjetij s poenostavitvijo postopkov, vključevati delavce v ustrezne ukrepe na trgu dela že v času odpovednega roka, zmanjšati oziroma porazdeliti breme, ki ga delodajalcem predstavljajo stroški ob odpuščanju, povečati fleksibilnost pri delodajalcu in določiti sorazmernost pravic iz dela z delovnimi obveznostmi pri delodajalcu. Cilj reforme je tudi povečati učinkovitost delovnopravnega varstva, in sicer tako, da se zagotovi učinkovitejše uveljavljanje odškodninske odgovornosti ter odgovornosti za terjatve delavcev v primerih zlorab prenosa podjetja, učinkovitejše izvajanje inšpekcijskega nadzora, sodnega varstva in sankcioniranja kršitev, izboljšanje pogojev dela pri delodajalcu ter uveljavi ustrezno varnost za posameznike, ki so izgubili zaposlitev in iščejo novo. Tako naj bi zmanjšali tudi delo na črno.", "title": "Vizjak: odmor za malico ne bi bil več plačan", "keywords": "delavec;andrej vizjak;reforma;delo", "lang": "slovenian"}
{"body": "Težave lahko predstavlja prepočasna privatizacija Analitiki Raiffaisen Banke so v publikaciji Strategy Slovenia 2008 naši državi za letos napovedali optimistično gospodarsko rast. V publikaciji so podrobno analizirali makroekonomsko sliko Slovenije, politična dogajanja in gibanje na Ljubljanski borzi. Po njihovih izračunih naj bi se v državi povečevala vlaganja v infrastrukturo predvsem na področju avtocest. Na rast BDP-ja naj bi vplivale prav aktivnosti na področju velikih naložb. Na drugi strani naj bi se znižale cene življenjskih potrebščin, in sicer za 3,5 odstotka. Cene doma proizvedene hrane naj bi se v naslednjih dveh letih stabilizirale. Privatizacija pa naj bi se zavlekla na daljše časovno obdobje, kar lahko negativno vpliva na borzni trg, še navaja analiza.", "title": "Se nam obeta optimistična rast?", "keywords": "Gospodarstvo", "lang": "slovenian"}
{"body": "Slovenijo bi utegnile doleteti nove podražitve hrane. Zaradi suše in požarov v Rusiji, ki so cene pšenice pognali v nebo, naj bi se podražil kruh. Dežujejo pa tudi napovedi o možnih podražitvah drugih prehrambenih izdelkov, predvsem mesa. Slovenijo bi utegnile doleteti nove podražitve hrane. Zaradi suše in požarov v Rusiji, ki so cene pšenice pognali v nebo, naj bi se podražil kruh. Dežujejo pa tudi napovedi o možnih podražitvah drugih prehrambenih izdelkov, predvsem mesa.", "title": "Dražje tudi meso?", "keywords": "podražitev;kruh;pšenica;meso;žito;rusija;požar", "lang": "slovenian"}
{"body": "Brez dela predvsem delavci, ki so imeli pogodbe za določen čas Na območju Maribora se povečuje število brezposelnih, na Goriškem pa je vse več vlog za denarno socialno pomoč. Konec januarja je bilo na mariborskem območju registrirana 11.701 brezposelna oseba, kar je 5,6 odstotka več kot v enakem obdobju leto prej in 8,7 odstotka več kot mesec prej. Med delavci, ki se prijavljajo na zavod za zaposlovanje, je največ tistih, ki se jim je iztekla pogodba o zaposlitvi za določen čas, prijavljajo pa se tudi presežni delavci iz večjih in manjših podjetij, kar pa je značilno za vsak januar. Na Goriškem je denarno pomoč lani prejemalo od 500 do 600 oseb, število vlog pa se je v prvih dveh mesecih letošnjega leta povečalo za 20 odstotkov. V prejšnjih letih se je število prejemnikov redne denarne pomoči zaradi vse strožjih pogojev zmanjševalo, lani pa se je spet povečalo. Med prejemniki denarne pomoči prevladujejo samske osebe z osnovnošolsko izobrazbo. Direktorica centra za socialno delo Ivanka Drnovšček je ob tem izpostavila še enkratno denarno socialno pomoč 221 evrov, ki jo posameznik lahko prejme dvakrat letno. Lani so jo dodelili v 529 primerih, letos pa so prejeli že 180 tovrstnih prošenj.", "title": "Več brezposelnih, več prosilcev pomoči", "keywords": "Gospodarstvo", "lang": "slovenian"}
{"body": "Ljubljana - Upniki Merkurja so včeraj prižgali zeleno luč za prisilno poravnavo in nakelskega trgovca dokončno ubranili pred stečajem. Za prisilno poravnavo Merkurja je namreč glasovalo več kot 95 odstotkov upnikov z več kot 400 milijoni evrov terjatev, nekaj več kot 300 upnikov pa je v Merkurjev kapital pretvorilo za skoraj 98 milijonov evrov terjatev. Z začetkom prisilne poravnave, ki bo postala pravnomočna čez dva tedna, bo z Merkurja padel tudi velik del finančnega bremena, ki ga je družbi nakopal nekdanji predsednik uprave Bine Kordež. Prisilna poravnava namreč predvideva odpis 40 odstotkov navadnih terjatev. Preostalih 60 odstotkov terjatev pa bo Merkur upnikom odplačal v petih obrokih do konca leta 2015. \"Letos bo moral Merkur upnikom poplačati še okoli 20 milijonov evrov, sredstva pa imamo že zagotovljena. Računamo, da nam bo te obveznosti uspelo poravnati z denarnim tokom iz poslovanja, ki se v zadnjem času giblje med tremi in štirimi milijoni evrov mesečno,\" nam je včeraj povedal predsednik Merkurjeve uprave Blaž Pesjak, a ob tem dodal, da sanacija poslovanja kljub potrjeni prisilni poravnavi še vedno ni končana. \"Merkur bo po končanem prestrukturiranju nekoliko manjše, vendar precej vitkejše in učinkovitejše podjetje, ki bo nadaljevalo širjenje svoje poslovne mreže v regiji, ki jo pokriva,\" je še dejal Pesjak, ki pričakuje, da bo Merkur v drugi polovici letošnjega leta že posloval z dobičkom. Potrjena prisilna poravnava pa prinaša tudi večje spremembe v lastništvu Merkurja. Po vpisu dokapitalizacijskih delnic bosta imeli največ glasovalnih pravic celovška Hypo Alpe-Adria-Bank in njena hčerinska družba Ananke, medtem ko se bo Savin 20-odstotni delež znižal na slabih osem odstotkov. Med lastnike Merkurja se bo vpisala tudi večina njegovih bančnih upnic, med katerimi pa sta zavarovane terjatve v delnice pretvorili le Hypo in Nova KBM (skupaj sedem milijonov evrov), ne pa tudi NLB, ter glavnina največjih Merkurjevih poslovnih partnerjev: Skupina Viator & Vektor, Gorenje, Cinkarna Celje, Salonit Anhovo itd. Kljub drugačnim pričakovanjem se je za ta korak odločilo tudi večje število manjših dobaviteljev in samostojnih podjetnikov. \"Očitno so naši poslovni partnerji ocenili, da bodo s pretvorbo terjatev v delnice Merkurja poplačani bolje, marsikdo pa se je za ta korak odločil tudi zaradi dolgoletnega poslovnega sodelovanja,\" je včeraj ocenil Pesjak. Za pretvorbo terjatev sta se odločili tudi Merkurjevi hčerinski družbi, beograjski Merkur International in Mersteel, ki sta v Merkurjev kapital pretvorili za več kot 33 milijonov evrov terjatev. \"Če se bo poslovanje izboljšalo in pojavil interes, bomo sklad lastnih delnic prodali, vendar pa ne pričakujem, da bi se to zgodilo že letos,\" je še ocenil Pesjak.", "title": "Merkurjev nov začetek: upniki potrdili prisilno poravnavo", "keywords": "gospodarstvo;ekonomija", "lang": "slovenian"}
{"body": "Kanclerka spreminja prioritete? Kako oster boj za glasove volivcev se bije v Nemčiji, dokazujejo izjave kanclerke Angele Merkl. Ob morebitni zmagi je obljubila znižanje davka na dohodek za vse davkoplačevalce. Občutno zmanjšanje davkov je po njenih besedah tisto, kar bo zagotovilo hitro rast in omogočilo ponoven nadzor nad rekordnim proračunskim primanjkljajem. Ob tem je izključila možnost fiskalnega zloma. Izjava Merklove prihaja v času, ko v njeni Krščansko-demokratski uniji CDU narašča nemir, potem ko so javnomnenjske ankete pred volitvami prihodnji teden pokazale, da je podpora njeni zaželeni koaliciji s svobodnimi demokrati FDP padla pod 50 odstotkov. Konservativni krščanski demokrati so poraz doživeli tudi na nedavnih deželnih volitvah. Po pisanju FT-ja se v CDU-ju bojijo dogodkov iz leta 2005, ko jim kljub zmagi ni uspelo oblikovati koalicije s FDP-jem, zato so morali podati roko nemškim socialdemokratom SPD. Prepričana sem, da moramo storiti vse, kar lahko, da pridemo ven iz tega, preden se lahko vrnemo k bolj uravnoteženi fiskalni politiki, je povedala novinarjem v Berlinu. Hitro se moramo vrniti na raven gospodarske rasti, ki bi omogočila ponovno rast davčnih prihodkov. Čeprav je Merklova že pozivala k znižanju davkov, je ob tem opozarjala, da je treba upoštevati nujno potrebo po fiskalni konsolidaciji. S predstavitvijo znižanja davkov kot načina za spodbujanje davčnih prihodkov v prihodnosti pa kanclerka daje vtis, da spreminja prioritete, piše FT. A. Merkl Nemčija si ne sme privoščiti zaostanka V svetu poteka tekmovanje, katera država se bo prva izvila iz te krize, je dejala in dodala, da v tej tekmi sodelujejo tako Kitajska kot ZDA ter da si Nemčija ne sme privoščiti zaostanka. Pri tem je dodala, da se lahko načrtovano znižanje davkov razume tudi kot nadgradnja dozdajšnjih ukrepov za spodbujanje gospodarstva. Vsekakor, piše FT. Merklova je dejala, da je bil sveženj 80 milijard evrov pomoči, namenjen okrepitvi gospodarstva, - polovica zneska naj bi bila porabljena šele prihodnje leto - porabljen na neustrezen način. Na znižanje davka na dohodek lahko gledate tudi kot na podaljšani del naših fiskalnih ukrepov, kot na dodatno spodbudo.", "title": "Merklova snubi volivce z nižjim davkom na dohodek", "keywords": "Svet;Gospodarstvo", "lang": "slovenian"}
{"body": "Washington - Stopnja brezposelnosti v ZDA je novembra v primerjavi z oktobrom zdrsnila za 0,2 odstotne točke na 7,7 odstotka, kar je najmanj po decembru 2008. Ameriški delodajalci so kljub negativnim učinkom orkana Sandy neto ustvarili 146.000 delovnih mest, kar je 8000 več kot oktobra in več od pričakovanj. Novembrske številke so tako analitike presenetile, saj so ti v povprečju napovedovali, da se bo stopnja brezposelnosti dvignila na osem odstotkov, delodajalci pa naj bi neto ustvarili le 90.000 delovnih mest. Trgi so namreč pričakovali, da bo divjanje orkana Sandy po vzhodni obali ZDA ob koncu oktobra, ki je za nekaj dni paraliziralo enega gospodarsko najpomembnejših delov države, občutneje vplivalo na trg dela. Vendar pa je ameriško ministrstvo za delo po pisanju tujih tiskovnih agencij pojasnilo, da učinek ni bil poudarjen. Najbolj se je vpliv Sandy poznal v gradbeništvu, odrazil pa se je v dejstvu, da kar 369.000 ljudi več dni ni moglo na delo. Izpisi iz evidence brezposelnih Stopnja brezposelnosti je na najnižjo raven v skoraj štirih letih sicer padla predvsem zaradi dejstva, da se je več brezposelnih Američanov odločilo, da ne bodo več iskali dela in so tako izpadli iz evidence brezposelnih. Je pa ministrstvo za delo nekoliko poslabšalo ocene glede na novo odprtih delovnih mest v septembru in oktobru. Številka je bila glede na prve ocene nižja za 49.000. Delodajalci še vedno zadržani Povprečno so v ameriškem gospodarstvu od julija na mesec v povprečju neto ustvarili 158.000 delovnih mest, kar je 12.000 več kot v prvem polletju, a še vedno kaže na zadržanost ameriških delodajalcev pri zaposlovanju. K temu verjetno prispeva tudi negotovost glede pogajanj o načinu konsolidacije javnih financ v prihodnjih letih. Delodajalce namreč zanima predvsem morebiten dvig davkov.", "title": "Stopnja brezposelnosti v ZDA novembra najnižja v skoraj štirih letih", "keywords": "gospodarstvo;ekonomija", "lang": "slovenian"}
{"body": "Kidričevo - Nadzorni svet kidričevskega Taluma je danes med drugim razpravljal o domnevno spornem lastništvu prvega moža družbe Danila Topleka, ki je eden od dveh tihih družbenikov v podjetju Schop, ta pa ima v lasti Gradbeno podjetje (GP) Ptuj. Kot so po seji sporočili iz Taluma, so se nadzorniki tokrat seznanili s potekom zunanje revizije. Pri omenjenem tihem lastništvu naj bi bilo sporno predvsem to, da je GP Ptuj v poslovnem odnosu s sicer državnim Talumom. Po pisanju časnika Finance naj bi povprečni letni obseg poslov družbe iz Kidričevega s ptujskim gradbenim podjetjem v zadnjih letih znašal 1,28 milijona evrov, zaradi česar je predsednik nadzornega sveta Miro Žunec že pretekli teden zahteval izredno sejo, a te zaradi Toplekove službene odsotnosti v tujini ni bilo. \"Nadzorni svet je obravnaval poročilo o poslovanju Taluma z Gradbenim podjetjem Ptuj v obdobju 2000 - 2010 ter se seznanil s potekom zunanje revizije. Nadzorniki bodo na osnovi dokončnih rezultatov revizije ugotavljali, ali je bilo poslovanje med Talumom in GP Ptuj vodeno na pregleden in gospodaren način,\" je bilo vse, kar so po seji v zvezi s tem sporočili iz Kidričevega. Nadzorniki, ki jih vodi Miro Žunec, pa so na današnji seji med drugim govorili tudi o načrtovani reorganizaciji Taluma v holding in predlog tudi podprli, saj so hkrati podali soglasje za ustanovitev sedmih novih družb z omejeno odgovornostjo. \"S preoblikovanjem Taluma v pogodbeni koncern z odvisnimi družbami v 100-odstotni lasti delniške družbe Talum želimo doseči bolj samostojen razvoj posameznih delov proizvodnje, povečati fleksibilnost poslovanja, zmanjšati število ravni odločanja in zmanjšati stroške podpornih dejavnosti,\" so pojasnili v Talumu in dodali, da bodo novoustanovljene družbe skupine Talum pričele s poslovanjem v novi obliki s 1. januarjem 2011. Talum bo tako odtlej, kot je bilo predlagano, postal obvladujoča družba, okoli katere bo ustanovljenih več hčerinskih podjetij. Lastništvo osnovnih sredstev bi glede na načrte ostalo pri obvladujoči družbi, dejavnost posamičnih sedanjih delovnih enot pa bodo skupaj z zaposlenimi prenesli na hčere. Nove odvisne družbe naj bi v skladu s predlogom postale Talum Aluminij, v katero se bosta združili sedanji delovni enoti Anode in Elektrolize, Talum Livarna, v katero se bosta združili sedanji enoti Gnetne zlitine in Livarske zlitine vključno z obratoma za skladiščenje in mehansko predelavo odpadnega aluminija, Talum Rondelice, Talum Izparilniki, Talum Ulitki, Talum Servis oz. Talum Storitveni inženiring, kamor se bodo prenesli procesi iz sedanje enote Vzdrževanje in del procesov, vezanih na sedanji enoti Promet in Energetika. V upravi Taluma so sicer že pred časom zagotovili, da ustanavljanje omenjenih hčerinskih družb ne pomeni počasnega ukinjanja nekaterih delov podjetja in zniževanja števila zaposlenih, pač pa želijo s tem preprečiti vpliv poslovanja enega delovnega okolja na drugega, bodisi pozitivnega bodisi negativnega. Poslovni učinki in ekonomski rezultati vsakega izmed njih pa bodo po Toplekovih besedah v prihodnje vsekakor merilo za določanje njihovih prihodnjih usmeritev.", "title": "Talumovi nadzorniki čakajo na dokončne rezultate revizije", "keywords": "gospodarstvo;ekonomija", "lang": "slovenian"}
{"body": "Ljubljana - Ker sta imela visoka uslužbenca ministrstva za obrambo (Mors) - v četrtek zamenjani namestnik generalnega direktorja Direktorata za logistiko pri Morsu Marjan Senica in kapetan fregate Edi Jeran - v zakulisju eno od najpomembnejših vlog pri razvoju bojnega plovila Elana Marine (hčerinskega podjetja Skimarja), se postavlja vprašanje, ali je njuno delovanje v nasprotju z zakonom o javnih uslužbencih. Oba sta sicer javna uslužbenca. Jeran je namreč iz službenega elektronskega naslova Morsa po navodilih Senice zamenjanemu prokuristu Skimarja Jožetu Kralju pisal, kakšne karakteristike bi moralo imeti bojno plovilo. Zaradi podpisa domnevno sporne pogodbe s hrvaškim državljanom Liviem Jelčićem za razvoj bojnega plovila v višini 700.000 evrov je bil Kralj pred nekaj dnevi krivdno razrešen in ovaden tožilstvu. Po zakonu o javnih uslužbencih uradnik ne sme opravljati dejavnosti, če bi takšno opravljanje dejavnosti lahko vplivalo na nepristransko opravljanje dela. Zakon tudi prepoveduje opravljanje dejavnosti državnemu uradniku, če bi lahko zlorabil informacije, do katerih ima dostop pri opravljanju nalog v službi in ki niso javno dostopne. Po oceni predsednika komisije za preprečevanje korupcije Draga Kosa bo imel odločilno vlogo pri ugotavljanju morebitnih nepravilnosti in odgovornosti Senice njegov predstojnik, \"ki bo moral ugotoviti, ali je pri razvoju bojnega plovila prišlo do težje disciplinske kršitve\". Po prepričanju Senice razvoj bojnega čolna ni povezan z njegovim delom na Morsu. \"Vse aktivnosti glede bojnega plovila sem opravljal kot član nadzornega sveta Skimarja, v katerega so me povabili, da bi svetoval pri razvoju novih programov,\" pojasnjuje Senica. In kako je Senica stopil v stik z Jeranom? \"Mornarje sem spraševal, kdo bi lahko imel podatke o bojnem plovilu, ki so dostopni tudi na internetu. Na tak način sem spoznal Jerana,\" zatrjuje Senica. Po pojasnilih dobro obveščenih naj bi imel Jeran dobre stike z Natom, ki jih je navezal še v času svojega študija v ZDA. Tako naj bi vedel, da Nato v bližnji prihodnosti načrtuje nakup 400 bojnih plovil. Če to drži in ob predpostavki, da bi eno plovilo stalo okoli pol milijona evrov, bi bil posel vreden 200 milijonov evrov. To pa je približno 80 milijonov evrov manj od vrednosti razvpitega posla z oklepniki, ki ga je dobila finska Patria. Kot smo že poročali, je bil Senica v preteklosti eden glavnih pogajalcev s Patrio, kar pa nam je včeraj ostro zanikal. \"Da bi imel pri pogajanjih pomembno vlogo, ne drži. Bil sem le član projektnega sveta za usmerjanje projektov strokovne komisije za izvedbo naročila pehotno bojnega vozila.\" Ob tem ne gre spregledati, da je bil v preteklosti Senica predsednik uprave Sistemske tehnike, ki je bila pri poslu z oklepniki konkurentka Patrii.", "title": "Sta uslužbenca Morsa, Marjan Senica in Edi Jeran, kršila zakon?", "keywords": "gospodarstvo;ekonomija", "lang": "slovenian"}
{"body": "Skeptiki menijo, da je projekt predrag za izvedbo V ruskem kraju Anapa ob obali Črnega morja se je simbolično začela gradnja plinovoda Južni tok. Začetka gradnje se je udeležil tudi minister Zvonko Černač. Projekt, po ocenah vreden okoli 16 milijard evrov, bo v delu tekel tudi čez slovensko ozemlje. Gradnja skoraj 2.500 kilometrov dolgega plinovoda Južni tok, ki bo ruski plin pod Črnim morjem prek Bolgarije, Srbije, Madžarske in Slovenije pripeljal v Italijo, naj bi bila končana do leta 2015. Naložba v Sloveniji, kjer gradnje ni pričakovati pred letom 2014, naj bi presegla milijardo evrov. Nekateri analitiki ob tem opozarjajo, da se bo energetska odvisnost Evrope, ki iz največje države na svetu uvozi približno tretjino plina, od Rusije še okrepila. Pod morjem bodo plinovod gradili ruski plinski gigant Gazprom, francoski EDF, nemški Wintershall in italijanski Eni, na kopnem pa Gazprom in družbe iz posameznih držav. Nekateri analitiki ob tem menijo, da je projekt predrag, da bi ga lahko financirali, a v Gazpromu vztrajajo, da bo Južni tok ugledal luč sveta. Varjenje prvega spoja plinovoda Južni tok je pospremila tudi delegacija iz Slovenije - minister za infrastrukturo in prostor Zvonko Černač, državni sekretar na omenjenem ministrstvu Igor Šalamun, predsednik uprave in glavni direktor družbe Geoplin Boštjan Napast, direktor Plinovodov Marjan Eberlinc in podpredsednik podjetja Comita Aljoša Ivančič. V sklopu programa je minister Černač podpisal dokument ob odprtju projekta.", "title": "Južni tok je ob Črnem morju dobil prvi spoj", "keywords": "Gospodarstvo", "lang": "slovenian"}
{"body": "Zaradi gneče po dogodkih v Hali Tivoli bodo letos namestili še eno avtomatsko blagajno na Parkirišču Tivoli. Čeprav v torek zvečer po koncertu v Hali Tivoli več sto ljudi zaradi okvare avtomatske blagajne ni plačalo parkiranja, so izgube minimalne, ker je parkiranje plačljivo do 20. ure, prvi dve uri parkiranja pa staneta 60 centov, je pojasnila Darja Pungerčar, vodja sektorja parkirišč v javnem podjetju Ljubljanska parkirišča in tržnice (LPT). Okvara je nastala okoli 23. ure, in ker bi odprava napake trajala več kot 15 minut, so v centru za upravljanje raje dvignili zapornico in čakajočim omogočili izhod. \"Takšni primeri okvar so redki in zanje posebej ne vodimo evidenc,\" je povedala Pungerčarjeva. Na vprašanje, zakaj ob športnih in glasbenih dogodkih navadna blagajna ni odprta dlje, do 23. ure, je odgovorila: \"Režim parkiranja in delovanja parkirišča za posamezne dogodke urejamo skupaj z zavodom Šport Ljubljana. V zadnjem primeru posebnega režima ni bilo.\" Da bi omilili gnečo ob izhodu s parkirišča v Tivoliju, v LPT letos načrtujejo namestitev še ene avtomatske blagajne.", "title": "Kljub pokvarjeni blagajni izguba minimalna", "keywords": "pokvarjena blagajna;parkirišče;izguba;", "lang": "slovenian"}
{"body": "Ljubljana - Prvi mož Razvojne banke Sveta Evrope (CEB) Raphael Alomar in predsednik uprave SID banke Sibil Svilan sta danes v Ljubljani podpisala pogodbo o posojilu v višini 40 milijonov evrov. Sredstva, ki jih bodo v SID banki dopolnili tudi z lastnimi sredstvi, bodo namenjena razvoju občin in varovanju okolja. Sredstva bo SID banka tako po Svilanovih besedah namenila za dolgoročno financiranje projektov na področju izboljšanja življenjskih pogojev na mestnih in podeželskih območjih ter projektov s področja varovanja okolja, večinoma pa bo šlo za financiranje občinskih projektov. Svilan je ob tem izrazil prepričanje, da bodo pogoji posojil, ki jih bodo v SID banki izvajali neposredno, za slovenske občine zelo ugodni. Ročnost naj bi bila največ 20 let, glede natančnih pogojev, obrestnih mer in morebitnih moratorijev na odplačilo pa se bodo odločali od primera do primera. Prvi mož SID banke v vsakem primeru verjame, da bodo obrestne mere nižje od tistih, ki so lokalnim skupnostim na voljo sedaj, pribitek na medbančno obrestno mero v območju evra pa naj bi bil minimalen. Tudi Alomar je zatrdil, da so pogoji posojil na podlagi sredstev CEB zelo ugodni. Je pa Svilan opozoril, da je ob teh ugodnih pogojih bistveno, da občine pripravijo dobre in kakovostne projekte, ki bodo vsebinskim pogojem ustrezali, saj bosta monitoring in nadzor stroga. Prve projekte bi SID banka po Svilanovih ocenah lahko začela financirati že letošnjo jesen. SID banka bo sredstva CEB dopolnila tudi z lastnimi sredstvi in morda še s sredstvi Evropske investicijske banke. Svilan je izrazil prepričanje, da bodo posojila pomembno prispevala k uresničevanju ciljev trajnostnega razvoja v Sloveniji, SID banki pa bo sodelovanje s CEB omogočilo, da svojo dosedanjo dejavnost razširi še na področje socialnega razvoja. CEB ima namreč po Alomarjevih besedah pri svojem delovanju širok socialni mandat. Financira projekte s področij, kot so stanovanjska politika, zdravstvo, izobraževanje, mala in srednja podjetja, odpravljanje posledic naravnih nesreč, priseljenska politika, razvoj podeželja, občinski projekti in financiranje javnih ustanov. Kot je dejal Alomar, se je med banko in Slovenijo, odkar je ta leta 1994 postala prva članica CEB z območja srednje in vzhodne Evrope, razvil tesen in konstruktiven dialog, ta pa je omogočil oblikovanje uravnoteženega posojilnega portfelja. CEB je tako Sloveniji doslej po njegovih besedah odobrila 284 milijonov evrov sredstev. Partnerji so bili ministrstva, banke in specializirane ustanove, tokratna pogodba s SID banko pa je prva. V prihodnje CEB poleg danes podpisane posojilne pogodbe načrtuje še odobritev dodatnih sredstev, tako da bi obseg posojil lahko dosegel okoli 350 milijonov evrov. Minister za finance Franc Križanič je CEB označil za posebno banko s posebnim poslanstvom financiranja kakovostnega življenjskega okolja in socialnih ter okoljskih projektov. Zagotovil je, da so bila vsa dosedanja sredstva CEB v Sloveniji učinkovito porabljena, omenil pa je financiranje projektov na področju šolstva.", "title": "Razvojna banka Sveta Evrope in SID banka s pogodbo o 40-milijonskem posojilu", "keywords": "gospodarstvo;ekonomija", "lang": "slovenian"}
{"body": "Žurnalova Facebook stran je med tiskanimi mediji dobila \"srebrno priznanje\". Na prvem mestu so Računalniške novice. S pomočjo analitičnega orodja Socialnumbers, ki meri uspešnost aktivnosti blagovnih znamk, podjetij in javnih oseb na Facebooku, je strokovnjak za družabna omrežja Matej Špehar naredil seznam na Facebooku uspešnih tiskanih medijev. Prvo mesto je pripadlo Računalniškim novicam, ki so bile med prvimi mediji, če ne celo prvi medij, prisoten na Facebooku. Drugo mesto si je zaslužila naša Facebook stran, ki je res aktivno zaživela pred enim letom. \"Vsebine se lepo prepletajo, za razliko od komunikacije večine tiskanih medijev ne gre samo za linke na članke iz spletnega portala, ampak tudi za objave, ki so rezervirane samo za Facebook uporabnike. Simpatično je tudi razkrivanje 'zaodrja' redakcije, ki običajno za seboj potegne visoko stopnjo feedbacka uporabnikov,\" ugotavlja Špehar. Seveda ima naša stran tudi nekaj pomanjkljivosti in trudili se bomo, da jih čim več v čim krajšem času tudi odpravimo. Med tiskanimi mediji nam sledijo Slovenske novice, Cosmopolitan in Večer.", "title": "Srebrno priznanje za Žurnalov FB", "keywords": "Facebook;zurnal24.si", "lang": "slovenian"}
{"body": "19. aprila 2013 se je v medijih pojavil članek glede reševanja družbe Cimos, d. d., ki vsebuje številne neresnične navedbe in neutemeljena namigovanja in zato zaradi korektne in celovite obveščenosti javnosti terja ustrezno pojasnilo. Na Slovensko odškodninsko družbo, d. d., (SOD) se žal nihče ni obrnil z nobenim zahtevkom po pojasnilih, vendar je bilo kljub temu v članku kot dejstvo navedeno, da »je na Sodu včeraj (op. a., 18. 4.) potekal skrb zbujajoč skrivnostni sestanek o nameravani privatizaciji Cimosa in drugega državnega premoženja«. Trditev ne odraža resničnih dejstev, saj sestanek ni bil skrivnosten in je bil zgolj informativne narave. Tovrstni sestanki so del rednega poslovanja družbe SOD. Vabljeni so bili tudi predstavniki MF in MGRT, udeležila sta se ga tudi državni sekretar v kabinetu predsednice vlade g. Gašpar Gašpar Mišič in g. Marjan Podgoršek, predsednik uprave D.S.U. in član NS Cimosa. Sestanka se je udeležila tudi družba P&S CAPITAL, ki je bila izbrana za izvedbo cenitve družbe Cimos. Slovenska odškodninska družba, d. d., sicer ni lastnica Cimosa, d. d., vendar se je na poziv uprave, bank upnic in obstoječih lastnikov aktivno vključila v proces skupnega iskanja rešitev. Nadalje je bilo v navedeno, da »določen krog resno računa na to, da bi prek nakupa terjatev z diskontom po ugodni ceni izbrani kupci, ki naj bi jih Američani že ponujali, prišli do lastništva Cimosa«. Trditev je neresnična, saj so predstavniki družbe Houlihan Lokey na sestanku vsem prisotnim brezplačno pripravili predstavitev svojega pogleda na Cimos na podlagi javno dostopnih podatkov. Prav tako na sestanku ni bilo govora niti o prodaji niti o potencialnih kupcih. Vse informacije v zvezi s sestankom, vključno s predstavitvijo predstavnikov družbe Houlihan Lokey, so zainteresiranim novinarjem na voljo v Slovenski odškodninski družbi, d. d. Mag. Nada Drobne Popovičv. d. članice uprave Igo Grudenv. d. člana uprave", "title": "Pojasnilo glede reševanja družbe Cimos", "keywords": "gospodarstvo;ekonomija", "lang": "slovenian"}
{"body": "Sodišče je včeraj pobeglo Hildo Tovšak napotilo na prestajanje kazni na Ig. Dvajsetega junija bi nekdanja šefinja propadlega podjetja Vegrad Hilda Tovšak v ženskem zaporu na Igu morala začeti prestajati leto in dva meseca zaporne kazni. Včeraj naj bi ji namreč Okrožno sodišče v Ljubljani izdalo poziv, naj se takrat zglasi v zaporu, in obvestilo vodstvo zapora, kdaj jo morajo sprejeti. Ali je sploh še živa? Sestanek Čakanje. Predsednica vlade želi najprej počakati, kaj bo pokazal nadzor. “Prepričana sem, da takrat zagotovo ne bo treba govoriti o osebni odgovornosti posameznikov, ki so te postopke vodili,” pravi Bratuškova. Tovšakove na Igu seveda ne bo, če je policija ne najde. Od ponedeljka dopoldne, ko je sodišče odredilo policiji, naj Tovšakovo išče tudi z mednarodno tiralico, jo intenzivno iščejo vse policijske enote po državi in praktično vse tuje policije. Od sredine tega tedna pa policija preverja celo možnost, da naj bi Tovšakova med begom pred policijo umrla in da naj bi se tik pred tem zatekla v skrivališče nekje v Sloveniji. Policiji se na drugi strani zdi še vedno najverjetneje, da je Tovšakova državo zapustila z osebnim vozilom že v soboto – in takoj zatem pobegnila naprej v eno od držav z manj poostrenim policijskim nadzorom. “Tovšakova bo kmalu tam, kjer bi morala biti,” je včeraj predsednici vlade Alenki Bratušek zatrjeval prvi policist v državi Stanislav Veniger. Na sestanku pri premierki, kjer sta bila notranji in pravosodni minister ter šef tožilcev Zvonko Fišer, so se strinjali, da je treba spremeniti zakonodajo tako na področju kazenskega postopka kot izvrševanja kazenskih sankcij. “Sestanek ni prinesel nič novega. Pričakujem poročili sodišča in tožilstva, ko ju bom pregledal, se bomo odločali dalje,” je po sestanku povedal pravosodni minister Senko Pličanič. Včeraj pozno popoldne je poročilo tožilstva na petih straneh tudi že prejel, a podrobnosti še ni razkril. Ob tem bo zaradi pritiska javnosti in opozoril pravosodnih funkcionarjev imenoval tudi od ministrstva ločeno skupino strokovnjakov, ki bo proučila primer Hilde Tovšak in podobne primere. Ugotovitve in priporočila bodo znani do začetka julija.", "title": "Ni rešitev, ni Hilde", "keywords": "hilda tovšak;pobeg;alenka bratušek", "lang": "slovenian"}
{"body": "Uspešno družinsko podjetje Oblak commerce www.oblak.si Podjetje Oblak commerce je eno največjih podjetij v logaški občini, eden vodilnih proizvajalcev betonskih izdelkov v Sloveniji, z zadnjo posodobitvijo uvedbo nove moderne proizvodne linije, pa so proizvodni proces dvignili na nivo, ki mu v Evropi ni para. Kljub uspešnosti pa direktor Bogdan Oblak ostaja trdno na tleh. V pogovoru o podjetju ne pozabi omeniti prednikov, ki so postavili temelje podjetju, podpore in sodelovanja družine in zaposlenih, ki s pripadnostjo in pridnostjo veliko pripomorejo k uspešnosti podjetja. Zadovoljstvo zaposlenih se izraža v tem, da je fluktuacija izredno majhna in da je veliko posameznikov, ki bi si želeli delati pri njih. Ob tem pa ne gre prezreti njihovih humanitarnih gest ob otvoritvi nove proizvodne linije so logaški občini podarili defibrilator, ki je vsekakor dragoceno darilo, ob morebitni rešitvi življenj pa bo njegova vrednost neprecenljiva. Tradicija, beton, kozmetika, naprednost, urejenost, kakovost, družinska povezanost je le nekaj asociacij, ki jih dobim ob omembi podjetja Oblak commerce. Oznaka družinsko podjetje lepo zazveni, vendar pa številni primeri kažejo, da je po svoji strukturi in medsebojnih odnosih to zapletena organizacija, saj se prepletata družinski sistem, ki temelji na čustvih in družinskih vrednotah, na drugi strani pa racionalen poslovni sistem. Le pretehtana kombinacija lahko vodi k uspehu. Očitno je, da so Oblakovi našli učinkovito kombinacijo in da v družinskem podjetju vidijo številne prednosti. Temu pritrjuje dejstvo, da podjetje uspešno prehaja že na peti rod prenašajo se znanje, izkušnje, pripadnost podjetju, prav vsak rod pa doda podjetju svoj doprinos, razširi asortima izdelkov, poveča kakovost in podjetje še utrdi na slovenskem podjetniškem nebu. Pri njih človek dobi občutek, da vsak družinski član suvereno pokriva svoje področje dela, skupaj z zaposlenimi pa jim uspeva, da podjetje uživa med kupci, dobavitelji in poslovnimi partnerji velik ugled. O podjetju nekoč in danes ter o njegovi viziji smo se pogovarjali z direktorjem Bogdanom Oblakom, ki bo pred svoje ime, poleg nazivov predsednik odbora cementninarjev Slovenije, podpredsednik skupščine območne obrtne zbornice, član upravnega odbora združenja za beton, podpredsednik sekcije cementninarjev, kamnosekov in teraserjev Slovenije, član upravnega odbora zbornice za gradbeništvo in industrijo gradbenih materialov pri Gospodarski zbornici Slovenije, podpredsednik logaške obrtne zbornice ... nekaj mesecev po srečanju z Abrahamom, dopisal magister. Stoletna tradicija Bogdan Oblak ob predstavitvi podjetja velik pomen pripisuje tradiciji oz. postavitvi temeljev podjetja. Pripoveduje, da se je dejavnost začela leta 1901 prvi izdelki so bili strešniki, betonske cevi, teraso plošče, ograjni elementi, betonski okvirji za spomenike. Iz tega se je razvila poddejavnost izdelava betonskih nagrobnih spomenikov, ker so bili v tistem času praviloma narejeni iz betona razvilo se je kamnoseštvo, ki ga je prevzel brat Peter. Proizvodnja betonskih izdelkov pa se je razvijala naprej za pradedom, dedom, njegovim očetom, je nato podjetje prevzel sam, v zadnjem času pa ima pomembno vlogo in del podjetja že vodi njegov sin Blaž. Leta 1989 so ustanovili podjetje Oblak commerce d.o.o. , ki je svoje poslovanje razširilo še na uvoz in distribucijo kozmetičnih izdelkov. Za ta del skrbita žena in hči Teja, najmlajša Ajda pa tudi že vidi svojo vlogo v podjetju. Leta 1996 so naredili velik korak naprej , saj so se preselili na sedanjo lokacijo. Oblak pravi , da je bil to velik izziv, saj so lahko začeli izdelovati nove izdelke, ki jih do tedaj niso mogli. Začeli so se ukvarjati s proizvodnjo betona in betonskih zidakov. Kmalu so betonarno posodobili, tako da so bili sposobni pripravljati tudi najzahtevnejše betonske mešanice. Betonarna je tako v celoti avtomatizirana in računalniško vodena. Menili so, da bo posodobitev zadostovala za deset let. Vendar pa jim kupci, ki so zahtevali vedno več, in pritisk proizvajalcev iz tujine, ki jim je Slovenija postala zanimiva tržna niša, niso dopustili, da bi obstali na mestu. Leta 2002 so spravili v pogon novo proizvodno linijo, s katero so bili prvič sposobni narediti dva tisoč m2 tlakovcev na dan. Odločili so se za strateško partnerstvo z močnimi veletrgovci, ki imajo razvejano maloprodajno mrežo, preko njih so pospeševali svojo blagovno znamko. To pa je pomenilo, da so morali zagotavljati kakovost, izpolnjevati vse standarde, ki so jih zagotovili z lastnim laboratorijem in lastno kontrolo kakovosti, kontrolirano s strani neodvisne institucije, in tako dosegajo najstrožji nivo kakovosti dva plus. S tem so si zagotovili konkurenčno prednost visoka kakovost in sistem enotnih cen po celi Sloveniji, ne glede na lokacijo dostave. Vrhunska proizvodnja Oblakovi so se v želji, da bi kupcem res zagotovili odlično kajovost, hkrati pa povečali proizvodnjo do te mere, da bi delavci lahko delali enoizmensko, odločili za uvedbo najbolj moderne proizvodne linije, ki so jo slovesno otvorili konec septembra. Bogdan Oblak je pojasnil, da sta s sinom Blažem prepotovala Evropo in si ogledala približno petdeset tovarn, si zapomnila najboljše komponente, ki bi bile primerne za njihovo proizvodnjo in združili so jih v lastno proizvodno linijo. Z njo dosegajo bistveno bolj kakovostne izdelke v smislu trdnosti, točnosti, sušenje izdelkov je računalniško nadzorovano, rezultat je enakomerno sušenje vseh produktov v sušilni komori in posledično zmanjšanje razlik v barvnih odtenkih, bistveno je zmanjšanje eflorescence pojav belih lis. Tehnologija v sami proizvodnji omogoča globinsko impregniranje, edini v Sloveniji uporabljajo čisti kremen, kar jih bistveno loči od domače in tuje konkurence, sposobni so izdelati šest tisoč m2 tlakovcev na dan in lahko bi našteli še številne prednosti. Reklamacija je biser Na vprašanje, ali bodo s takim dvigom kakovosti popolnoma izničili reklamacije, Oblak zanimivo odgovori, da &raquo,se je nesmiselno sprenevedati, da reklamacij ni, saj se lahko pojavi določena napaka kljub stalni kontroli kakovosti. Je pa dejstvo, da jih bo z novo proizvodno linijo vedno manj. Vedno pa trdim, da reklamacije same po sebi niso slabe, saj nam omogočijo, da se &raquo,streznimo, da vemo, da nismo vsemogočni in reklamacijo moramo vzeti kot biser. Imaš namreč dve možnosti lahko jo rešiš ugodno za kupca ali pa zase. Sam zagovarjam tretjo možnost zadovoljna morata biti oba. Najlažje je ob reklamaciji kupcu ponuditi popust, vendar pa mi zagovarjamo filozofijo, da morajo biti vgrajeni izdelki 100-odstotno kvalitetni, zato, če pride do reklamacij, izdelke zamenjamo, saj mora biti stranka vsak dan ob pogledu na izdelek zadovoljna. Stranke cenijo, da se reklamacije lotiš resno in v obojestransko zadovoljstvo in ko vidiš, da te stranka priporoči še ostalim, veš, da si biser našel. Zagovornik kakovosti in standardov Oblak je tudi pobudnik kodeksa dobre prakse za ocenjevanje kakovosti betonskih izdelkov. Meni, da samo standard, ki je skladen z evropskimi standardi, ni dovolj. Dal je iniciativo za dodatek k standardom, ki bi natančno opredeljeval, kakšen naj bo izdelek, da je kakovostno ustrezen. Na ta način, kot pravi Oblak, bodo izobrazili kupce, da bodo vedeli, kaj ob nakupu betonskih izdelkov lahko pričakujejo oz. zahtevajo, po drugi strani bodo izdelki, ki bodo dosegali te standarde, visoko kotirali v očeh prodajalcev, ki si želijo prodajati kakovostne izdelke. Dobri odnosi Eno glavnih vodil podjetja Oblak commerce so tudi dobri odnosi tako znotraj podjetja, kot do kupcev, dobaviteljev, trgovcev in nenazadnje konkurence. Tudi s konkurenco imajo namreč dobre odnose, četudi kdaj vidijo, da so določene izdelke prekopirali, jim je to le v spodbudo in dokaz, da so določeno stvar dobro naredili. Na trg ne vstopajo agresivno, svojo prednost dokazujejo na objektiven način z argumenti, kupcem pa dajo možnost, da se sami odločijo. Oblakovi so do sebe zahtevni stremijo h kakovosti, pred očmi imajo uporabnike, za katere želijo, da so z njihovimi izdelki maksimalno zadovoljni. Ozirajo se po tujih trgih in po darwinovsko se zavedajo, da ne preživijo najmočnejši, temveč najbolj prilagodljivi. Kakovost, ki jo pri njih vidiš in začutiš, je zagotovilo, da se za uspešno nadaljnjo pot ni bati.", "title": "Kakovost je nasprotje naključja", "keywords": "Kakovost;je;nasprotje;naključja;PR;SPOROČILO", "lang": "slovenian"}
{"body": "Iz Dnevnika izpostavljamo Iz Pipistrelove tovarne prihaja novo štirisedežno letalo. Gre za izjemen tehnološki dosežek. Doseg letala znaša 1800 kilometrov, hitrost do 400 km/h, pri tem pa na uro letenja porabi vsega 30 litrov goriva. Panthera, kot se letalo imenuje, je plod petletnega dela, v projekt so vložili 14 milijonov evrov. Naša ekipa je bila na poskusnem letu. Prispevek Mojce Dumančič, TV Dnevnik foto Pipistrel", "title": "Nov ajdovski plenilec na nebu Panthera.", "keywords": "Gospodarstvo", "lang": "slovenian"}
{"body": "Zaposlenih naj bi bilo malo Na sodišču se je začel stečaj mariborske odvisne družbe SCT-ja, SCT-MB družbo za gradbeništvo. Upniki lahko prijavijo svoje terjatve v treh mesecih. Zadnji dan roka za prijavo terjatev ter ločitvenih in izločitvenih pravic je 13. junij, prijave pa zbira stečajni upravitelj Tomaž Kos. SCT-MB je odvisna družba skupine SCT, ustanovljena leta 1999 v Celju kot Kopak, leta 2003 pa jo je kupil SCT, jo preimenoval in njen sedež prenesel v Maribor. Njen namen naj bi bila prodaja inženiringa in gradbenih storitev na področju visokih in nizkih gradenj v severovzhodni Sloveniji, po javno dostopnih podatkih pa ima le peščico zaposlenih. Večinski lastnik skupine SCT je SCT Holding, ki je v lasti treh članov upravnega odbora SCT, Ivana Zidarja, Aleksandra Mezeta in Janeza Jamnika. SCT je sicer od 25. januarja v postopku prisilne poravnave, v stečajnem postopku pa je poleg njenih hčerinskih družb SCT Gem in SCT Obrati od danes dalje tudi SCT-MB.", "title": "V stečaj še ena SCT-jeva družba", "keywords": "sct", "lang": "slovenian"}
{"body": "V Infond Holdingu so kritični do sestave novega nadzornega sveta Mercatorja, kjer zaradi specifične situacije družba ne bi imela svojega predstavnika. Usoda Mercatorjevih lastnikov je še vedno negotova V Infond Holdingu pravijo, da predlog nadzornega sveta Mercatorja za nove nadzornike ni odgovoren, saj največjemu lastniku ne omogoča, da bi imel v njem predstavnika. Nadzorniki so predlog utemeljili s tem, da ima tak največjo možnost, da bo dejansko izvoljen. Direktor Infond Holdinga Matjaž Rutar meni, da bi skupščino lahko sklicali tudi avgusta, saj je sedanji nadzorni svet operativen še do 31. oktobra. Sedanje postopanje članov NS vnaša v družbo paniko in preplah, ki je verjetno posledica želja uprave in politike. Le zakaj? Ali se bojijo, da takšen manever čez dober mesec ne bo več mogoč? se sprašuje direktor Infond Holdinga Rutar, ki meni, da je to posledica interesa manjšinskih skupin in politike po zavladi v Mercatorju. Bo Soršak dovolil prodajo Mercatorja? Foto 24ur.com S takim postopkom se tudi zlorablja specifično situacijo lastnika, ki mu Urad za varstvo konkurence na čelu z direktorjem Janijem Sorškom že več kot 18 mesecev nezakonito zavlačuje in blokira glasovalne pravice, pravijo še v Infond Holdingu. Kot je znano, je Infond Holding zaradi postopka preverjanja koncentracije na Uradu za varstvo konkurence brez glasovalnih pravic v Mercatorju.", "title": "Infond Holding kritično o sestavi nadzornega sveta", "keywords": "infond;holding;mercator;nadzorni;svet", "lang": "slovenian"}
{"body": "Dvosedežnica na Veliki planini je tako zelo dotrajana, da jo je inšpektor ustavil. Zaradi tega bo smučarska sezona nekoliko okrnjena, pričakujejo pa tudi do 30 odstotkov manj obiskovalcev. Od zgornje postaje nihalke se bodo lahko smučarji povzpeli na vlečnico, ki je za hribom 100 metrov stran. Smučarska sezona na Veliki planini bo letos okrnjena, ker ni več sedežnice, ki je vozila od zgornje postaje nihalke do Zelenega roba in do 1666 metrov visokega Gradišča. Sedežnico je zaradi dotrajanosti ustavil inšpektor, zaradi česar v družbi Velika planina pričakujejo 30-odstotni upad obiska. Namesto sedežnice smučišče povezujeta dve vlečnici Smučarji se bodo od zgornje postaje nihalke lahko povzpeli na vlečnico, ki je za hribom 100 metrov stran in ta jih bo potegnila do druge vlečnice do višine 1612 metrov do Zelenega roba, kjer bodo lahko smučali, je pojasnil vodja obratovanja in smučišča v družbi Velika planina Andrej Potočnik. Po nekaterih ocenah naj bi nova sedežnica stala najmanj dva milijona evrov. Sedežnico Šimnovec so na Veliko planino sicer prestavili leta 2000 z Rogle, kjer je obratovala od leta 1986. Smučanje tako ni možno od vrha smučišča Zeleni rob pa do spodnje postaje sedežnice, ki je ni več, je poudaril Potočnik in dodal, da je smučišče tako povezano z dvema vlečnicama. Ustavitev dvosedežnice Šimnovec bo prav gotovo vplivala na letošnjo smučarsko sezono, je prepričan Potočnik. Zaradi tega v družbi po njegovih besedah pričakujejo manjši obisk smučarjev oz. do 30 odstotkov manj obiskovalcev. Primerno temu bodo po njegovih napovedih prilagodili tudi cene smučarskih kart, ki bodo ugodnejše. Kako bo zdaj na Veliki planini, ali in kdaj bodo dobili novo oz. rabljeno sedežnico, je stvar Občine Kamnik, ki je lastnica družbe Velika planina. Družba mora najti le najugodnejše ponudbe družb, ki razpolagajo s temi sedežnicami na evropskem trgu. Če pa ne bo denarja, bo vse ostalo odprto, je še dodal Potočnik.", "title": "Velika planina ostala brez dvosedežnice", "keywords": "velika;planina;hribi;dvosedežnica;vlečnica;smučanje;sezona", "lang": "slovenian"}
{"body": "Premije ob hkratnem nakupu novega avtomobila in oddaji starega v razrez, ki jih je uvedla Nemčija, so sprožile pravi bum v prodaji. Samo Opel je v tem času prodajo povečal za 57 odstotkov. Ukrep nemške vlade je pomagal. Potem ko je nemška vlada pozimi uvedla premije za razrez starega avtomobila ob nakupu novega v višini 2.500 evrov, je prodaja avtomobilov v Nemčiji kar poskočila. Maja so v državi prvič registrirali 384.600 vozil, kar je 39,7 odstotka več kot pred letom dni. V prvih petih mesecih so v Nemčiji registrirali 1,63 milijona novih avtomobilov. To je 23 odstotkov več kot v enakem obdobju lani. V nasprotju z osebnimi avtomobili pa se je maja zmanjšalo število registracij motornih koles in gospodarskih vozil, prvih za 19,3 odstotka, drugih pa za 28,1 odstotka. Opel je prodajo povečal celo za 57 odstotkov in osvojil 10,2-odstotni tržni delež. Večjega ima z 21,4 odstotka le še Volkswagen. Med velikimi avtomobilskimi proizvajalci je Volkswagen maja povečal prodajo za 60 odstotkov, Opel za 57 odstotkov, Ford za 48 odstotkov ter Renault in Dacia za 117 odstotkov. Nekoliko pa se je zmanjšala prodaja avtomobilov najvišjega cenovnega razreda, ki jih izdelujejo Mercedes, BMW in Audi. Največji tržni delež v Nemčiji ima Volkswagen. Lepši časi tudi za ameriška podjetja? O prvih znakih stabilizacije pa poročajo iz ZDA. V maju je bilo v ZDA prodanih 925.824 vozil, kar je sicer 33,7 odstotka manj kot maja lani, a 13 odstotkov več kot aprila, so sporočili iz agencije za tržne raziskave Autodata. Po ocenah analitikov se je zaupanje potrošnikov v ZDA maja zvišalo najbolj v zadnjih šestih mesecih in se giblje na najvišjih ravneh po septembru lani. Trije največji avtomobilski proizvajalci s sedežem v Detroitu so maja beležili večjo prodajo od pričakovane. Največji ameriški proizvajalec avtomobilov po tržnem deležu General Motors GM je maja na letni ravni prodajo zmanjšal za 30 odstotkov, v primerjavi z aprilom pa se je ta povečala za 11 odstotkov. Maja je prodal 191.875 vozil. Chrysler je v primerjavi z lanskim majem prodal za 47 odstotkov manj 79.010 avtomobilov in lahkih tovornih vozil, prodaja treh vodilnih blagovnih znamk - Chrysler, Dodge in Jeep - pa se je v primerjavi z aprilom povečala med 21 in 32 odstotki. Trije največji ameriški avtomobilski proizvajalci - GM, Chrysler in Ford - so imeli maja večjo prodajo od pričakovane. Ford, ki je sicer edini od treh detroitskih velikanov zavrnil pomoč države, ki jo je ta ponudila avtomobilskim proizvajalcem, ki so zaradi svetovne gospodarske krize zašli v težave, je prodajo maja v medletni primerjavi zmanjšal za 24 odstotkov, v mesečni primerjavi pa povečal za 20 odstotkov. GM ima v ZDA 20,5-odstotni tržni delež, sledijo Ford s 16,8-odstotnim, Toyota s 16,5-odstotnim, Honda z 10,6-odstotnim, Chrysler z 8,5-odstotnim in Nissan s 7,3-odstotnim tržnim deležem.", "title": "Po črnih dneh okrevanje avtomobilske industrije", "keywords": "avtomobil;industrija;prodaja;gospodarska;kriza;opel;nemčija", "lang": "slovenian"}
{"body": "Telekomove delnice izgubile svoj čar Telekomove delnice so padle na vsega 115,9 evra, kar je najmanj, odkar so oktobra leta 2006 začele kotirati na Ljubljanski borzi. Delnice so zlasti poleti 2007, ko je cena presegla 500 evrov, veljale za vročo zgodbo, kjer ni manjkalo idej, kako visoko se bo še povzpela cena, vendar se špekulacije o prevzemu niso uresničile. Sledila je finančna kriza, ki se pozna tudi na slabših poslovnih rezultatih. Če je bilo leta 2006 dobička še za več kot 100 milijonov evrov, ga je bilo lani le še za 24,6 milijona, zadnje četrtletje pa je bilo negativno, saj je bilo za 9,5 milijona evrov izgube. Niti dividendna donosnost ni primerljiva s sorodnimi podjetji. Nekateri vlagatelji so izgubili živce in enotni tečaj Telekoma je v petek zgrmel še za pet odstotkov navzdol. Le en sklenjen posel z Lukinimi delnicami Slovenski borzni indeks 3.953, ki je že v četrtek končal pod mejo 4.000 točk, se je znižal za 1,1 odstotka in pristal najnižje po lanskem maju. Februarska izguba znaša štiri odstotke. S skoraj 600 tisoč evri so bile spet najprometnejše Krkine delnice, ki so se pocenile za pol odstotka in teden končale pri 64,4 evra. Potem ko so tuje banke večinoma precej višje postavili ciljno vrednost Krkinih delnic, so bili analitiki pri francoski BNP Paribas precej bolj konservativni in so ciljno ceno postavili le na 67 evrov. Podražile so se delnice Nove KBM, Gorenja in Luke, vendar je treba dodati, da je bil promet s temi papirji nizek. Z Lukinimi delnicami je bil sklenjen samo en posel, in sicer pri 23,8 evra. Tečaji delnic v prvi kotaciji KRKA-0,54 % 64,50 EUR PETROL-1,79 %301,19 TELEKOM-5,02 % 117,27 MERCATOR-0,13 % 160,04 NOVA KBM+0,34 % 11,75 GORENJE+0,15 %13,20 LUKA KOPER+2,90 %23,80 INTEREUROPA-0,18 %5,60 V ZDA dvomi o nadaljnjem okrevanju Kar nekaj črnih oblakov se je v četrtek zgrnilo nad največje delniške trge na svetu. Najprej v obliki grožnje, da bodo bonitetne hiše Grčiji morda že v naslednjem mesecu spet znižale oceno kreditne sposobnosti, kar posledično pomeni še višje obresti na grški dolg. Popoldne je iz ZDA prišel podatek o januarskem padcu naročil trajnih dobrin in o spet zelo neprepričljivem tedenskem poročilu s trga dela o številu prošenj za denarna nadomestila v času brezposelnosti. Vedno več je dvomov o nadaljnjem okrevanju ameriškega gospodarstva in če bodo makroekonomski podatki še naprej neprepričljivi, bodo delniški indeksi izgubljali tisto, kar so silovito pridobivali od lanskega marca. Visoka lanska izguba banke Lloyds Indeks Dow Jones 10.321 točk je med trgovanjem padel vse do 10.185 točk, na koncu pa je bil le pol odstotka pod zaključno sredino vrednostjo. Da se je v zadnjem delu trgovanja razpoloženje precej popravilo, gre zasluga tudi špekulacijam, da naj bi Applove delnice kmalu cepili v razmerju 4 1. Vseevropski indeks FTSEurofirst 300 996 točk je padel za 1,7 odstotka, pri čemer so največ izgubile delnice energetskih in bančnih podjetij. Izjema je bila Royal Bank of Scotland, ki se je zaradi spodbudnih rezultatov njenega investicijskega bančništva podražila za šest odstotkov. V petek dopoldne so se delnice Frankfurtu in Londonu kljub temu, da je banka Lloyds objavila, da je imela lani 6,3 milijarde funtov izgube podražile.", "title": "Vsaj kratkoročno je najverjetnejša smer navzdol", "keywords": "Gospodarstvo", "lang": "slovenian"}
{"body": "Predstavniki Društva so zanikali vse znane obtožbe o nepravilnostih v Unicefu. V naslednjem letu slovenski Unicef pričakuje padec prihodkov od 28 odstotkov, je na izredni skupščini napovedala predsednica društva Alenka Jež Heinz. Skupščina društva je včeraj s prisotno dobro polovico od skupaj 175 članov potrdila finančni in revizijski poročili za leti 2009 in 2010, ki sta  bili poslovno uspešni, tudi v mednarodnem merilu, ko je slovenski odbor zbral 2 oziroma 2,4 milijona evrov donatorskih sredstev. Vodstvo Društva je zavrnilo vse očitke o finančnih nepravilnostih in navedbe podkrepilo z izčrpnimi finančnimi podatki in pojasnili, tudi Unicefa Ženeva. Skupščina je predstavnika Pobude za boljši Unicef Martina Breskvarja in nekdanjega predsednika društva Mirana Boštica izključila iz Društva, Spomenko Hribar in Matica Munca pa ne.", "title": "Skupščina izključila Breskvarja", "keywords": "unicef;fundacija;", "lang": "slovenian"}
{"body": "Nadzorni svet Luke Koper je Gregorja Veselka potrdil na položaju predsednika uprave. Predsednik nadzornega sveta Požar pravi, da Veselko uživa poln mandat in da mu nadzorniki zaupajo vodenje podjetja. Veselko ostaja na čelu Luke Koper. Predsednik nadzornega sveta Janez Požar je za Veselka dejal, da uživa poln mandat in da mu člani nadzornega sveta zaupajo vodenje podjetja. Prepričalo nas je, da je v kratkem času identificiral ključne probleme Luke Koper in se lotil reševanja problemov. Ponudil je vizijo, za katero menimo, da je dobra, je še dejal Požar. Dva člana uprave Marjan Babič in Boris Marzi sta odstopila na seji konec avgusta bodo nadzorniki iskali z javnim razpisom, ki bo objavljen v kratkem. V vmesnem obdobju, do rezultata javnega razpisa, so nadzorniki na Veselkov predlog imenovali prokurista Tomaža Martina Jamnika in Mirka Pavšiča. Pavšič bo kot prokurist zadolžen za finance, računovodstvo in kontroling, Martin Jamnik pa se bo ukvarjal s komercialnim področjem, je po končani seji pojasnil Veselko. Oba sta zaposlena v Luki Koper, Pavšič kot direktor Lukine družbe INPO, Jamnik pa kot vodja institucionalne in multimodalne koordinacije. Glede imenovanja delavskega direktorja je Požar zanikal, da bi bil na ta položaj lahko ponovno imenoval Boris Marzi, v primeru, da ga potrdi svet delavcev. Mislim, da je bil signal nadzornega sveta jasen. Nadzorni svet v upravi ne želi imeti članov, ki so okuženi s posli prejšnje uprave in poslovanjem preteklih let, je dejal. Luka mora začeti delati, je odločitev o imenovanju prokuristov pojasnil predsednik nadzornega sveta Požar in dodal Ne bi bilo higienično Veselka pustiti samega v tem položaju. Zanikal pa je, da bi se za imenovanje prokuristov odločili, ker se ne bi mogli dogovoriti o tem, kdo bosta nova člana uprave. Javni razpis za imenovanje novih članov uprave bo pripravila kadrovska komisija nadzornega sveta, ki se bo predvidoma sestala v ponedeljek. Rezultati razpisa bi morali biti znani v mesecu dni. Prokurista, ki bosta imenovana le za obdobje, dokler nadzorniki ne določijo preostalih dveh članov uprave, se bosta prav tako lahko prijavila na razpis za člana uprave.", "title": "Veselko ostaja na vrhu Luke Koper", "keywords": "luka;koper;nadzorni;svet;gregor;veselko;predsednik;uprave;potrditev;nadzornik;javni;razpis", "lang": "slovenian"}
{"body": "Obama ima nove predloge, kako pomagati gospodarstvu Skrbi glede reforme bančnega sistema in upočasnitve gospodarske rasti v drugem polletju so končale pozitivni niz na svetovnih delniških trgih. Baselski komite bo danes razpravljal o prenovi bančnega sistema in kapitalski ustreznosti bank. Medtem je Wall Street Journal poročal, da je nedavni stresni preizkus evropskih finančnih ustanov podcenil potencialno nevarnost vladnega dolga, ki ga imajo banke v svojih bilancah. Razumljivo so bile prav bančne delnice tiste, ki so v torkovem dopoldnevu največ izgubile, nekatere tudi tri odstotke. Izstopa tudi padec delnic rudarskih volitev. Avstralska premierka Julia Gillard si je zagotovila nov mandat in utegne uresničiti grožnjo o novem davku, ki bo prizadel rudarske koncerne. Tečaji delnic v prvi kotaciji KRKA-0,32 % 65,76 EUR TELEKOM-0,97 %90,57 GORENJE-0,31 % 12,73 LUKA-0,13 %15,84 NOVA KBM+0,10 % 10,51 INTEREUROPA-0,00 %3,70 MERCATOR-1,83 %132,70 PETROL+0,22 %243,32 Obama ima nove ideje Vlagatelji so kljub štiridnevni rasti v prejšnjih dneh še naprej tudi skeptični, kako bo z gospodarsko rastjo v drugem letošnjem polletju. Zlasti v ZDA je rast BDP-ja upešala in je v drugem letošnjem četrtletju znašala le 1,6 odstotka. Predsednik Barack Obama želi z novimi spodbudami pospešiti rast in predlaga investicije v infrastrukturo v vrednosti 50 milijard dolarjev, poleg tega pa še ugodnejše davke. Ta novica danes ni posebej navdahnila tokijskega delniškega trga. Indeks Nikkei 9.226 točk se je znižal za 0,8 odstotka. Borzniki so razočarani, ker je domača centralna banka nemočna pri ustavitvi rasti jena v primerjavi z dolarjem, zato pravijo, da zdaj ni pravih razlogov za kupovanje delnic. Nokia bo predstavila nov pametni telefon Vodilne svetovne korporacije so se sicer dobro znašle pri okrevanju iz velike krize in so tudi v drugem letošnjem četrtletju razveselile z dobički, kar je vsekakor dober argument za kupovanje delnic. Med tistimi, ki morajo vlagatelje še prepričati, pa je Nokia. Morda se bo krivulja le obrnila navzgor naslednji teden bo finsko podjetje v Londonu predstavila nov model pametnih telefonov E7, s čimer naj bi prepričala vlagatelje, da je na dobri poti okrevanja. Lani je Nokio prehitel Apple in postal najdobičkonosnejši proizvajalec mobilnih telefonov, čeprav proda le en iPhone na 13 Nokiinih telefonov. Za utrditev Nokijine blagovne znamke skrbi tudi slovita bujna lepotica Pamela Anderson, ki nastopa v oglasih za model N8. Spodbuden signal iz Petrola Na Ljubljanski borzi je bilo nekaj več prometa kot v ponedeljek, indeks SBI TOP 816 točk pa se je znižal za 0,63 odstotka. Rast delnic Zavarovalnice Triglav, ki so od sredine avgusta pridobile 12 odstotkov, se je ustavila. Njihov tečaj je padel za skoraj dva odstotka in se znižal pod 18 evrov. Podobna usoda je doletela tudi lastnike Mercatorja. Najnižji posli so se sklepali pri 131,2 evra. Krka je ob 317 tisoč evrih prometa nihala med 65,65 in 66,0 evra. Omenimo še novico iz Petrola, da je eden izmed članov uprave kupil 85 delnic tega podjetja. Delnice so porasle do 248 evrov.", "title": "Bujna Pamela pomaga Nokii na poti navzgor", "keywords": "Gospodarstvo", "lang": "slovenian"}
{"body": "Račun bodo poslali Darsu Na ministrstvu za infrastrukturo bodo sami začeli odstranjevati cestninske postaje, proti Darsu pa sprožili postopke za uveljavitev odgovornosti uprave družbe. Na Darsu presenečeni. V zvezi z odstranitvami motečih prometnih ovir - sredinskih otokov na cestninskih postajah -, ugotavljamo, da Dars na cestninski postaji Log do roka, ki je bil postavljen za njihovo odstranitev, ni izpolnil svojih obveznosti, so zapisali na ministrstvu in dodali, da bodo zato začeli z dejavnostmi za nadomestno izpolnitev in s postopki za uveljavitev odgovornosti uprave Darsa. Minister za infrastrukturo in prostor Zvonko Černač je Darsu 20. aprila naložil, da do 15. maja, torej do včeraj, odstrani sredinske otoke na vinjetnih stezah na cestninski postaji Log, v nasprotnem primeru bo na teren poslal rušitelje, račun pa Darsu. Na Darsu medtem ves čas trdijo, da pri odstranitvi cestninskih postaj ne gre za preprosto demontažo objektov, saj so v njih tudi različni vodi od električnih do komunikacijskih. Odstranitev je po navedbah Darsa za uporabnike opazna motnja, dela pa so vredna več kot 20.000 evrov, zato je potreben javni postopek naročanja. Brez elektronskega cestninjenja postaje ostajajo V današnjem sporočilu za javnost so pojasnili, da so načrtovali postopno preureditev cestninskih postaj ob uvedbi elektronskega cestninskega sistema, ki pa je bila s sklepom vlade ustavljena. Razpisna dokumentacija za izbor izvajalca odstranitve čelne cestninske postaje Log je po zagotovilih družbe sicer že pripravljena. Družba zatrjuje, da tudi nima tehničnih možnosti, da bi preureditev cestninske postaje Log izvedla sama. V zvezi s tem na Darsu pojasnjujejo, da so po prejemu odredbe ministra Černača na ministrstvo poslali dopis, kjer so natančno opisali pravne, finančne, varnostne in tehnične vidike projekta ter pojasnili svoje razloge, zakaj menijo, da projekta ni mogoče izpeljati tako, kot to pričakuje minister. Odgovora do danes nismo prejeli, še pravijo na Darsu.", "title": "Černačevi sami nad cestninske postaje", "keywords": "Gospodarstvo", "lang": "slovenian"}
{"body": "AUKN Poslovanje NLB-ja odraz upravljanja in nadzorovanja banke Božo Jašovič, ki je v torek odstopil s položaja predsednika uprave Nove Ljubljanske banke, se je tako odločil zaradi pritiskov, naj banka ne proda delnic Mercatorja. Prodaja Mercatorja je namreč predvidena v strategiji Nove Ljubljanske banke NLB, brez podpore enega od ključnih lastnikov pa Božo Jašovič ne želi voditi banke. Židan želi, da se raziščejo sumljive stvari pri prodajanju Mercatorja * Agrokor bo moral še počakati s šampanjcem Pričakovanja o odstopu od postopka prodaje Jašovič je na novinarski konferenci pojasnil, da so se po izboru hrvaškega Agrokorja za kupca paketa delnic Mercatorja, ki jih NLB prodaja še z nekaterimi drugimi lastniki trgovca, začela vrstiti pričakovanja, naj odstopijo od postopka prodaje. To je na koncu kulminiralo v jasnem in eksplicitnem stališču enega od ključnih lastnikov, da nasprotuje prodaji Agrokorju, najbližjemu konkurentu Mercatorja, je povedal. Izguba zaradi Mercatorjevih delnic NLB je do dobrih deset odstotkov delnic Mercatorja prišel, ker osnovni dolžnik ni mogel vrniti kredita. Ves čas od zasega je bilo jasno, da mora banka te delnice prodati, saj ne sodijo v portfelj bančnih kreditov, je pojasnil Jašovič. Kot je še dejal, so delnice tržni vrednostni papir in posledično je imel NLB zaradi negativnih cenovnih razlik kar nekaj izgube, poleg tega pa mu je regulator trga odvzel upravljalska upravičenja v Mercatorju. Zato so te delnice zapisali v strategijo NLB-ja, ki sta jo potrdila tako vlada kot tudi drugi ključni lastnik NLB-ja, belgijska KBC. Ob koncu letošnjega tretjega četrtletja je imela skupina NLB zaradi povečanih kreditnih tveganj izgubo za 96,3 milijona evrov, NLB pa za 113,9 milijona evrov. Marca je NLB izpeljal dokapitalizacijo v višini 250 milijonov evrov in julija za las prestal stresne teste. Zaradi zahtev po kapitalski ustreznosti se mu obeta nova dokapitalizacija, ki sta jo uprava in nadzorni svet predlagala v višini 400 milijonov evrov. Agrokor je s ponudbo odstopal Po Jašovičevih besedah so po večkratnih poskusih prodaje v zadnjih dveh letih za kupca izbrali hrvaški Agrokor, ki je po njegovih besedah s svojo ponudbo odstopal. Od tega trenutka dalje so se začela vrstiti pričakovanja, naj bi od tega postopka odstopili, je povedal. V primeru prodaje naj bi namreč obstajala nevarnost številnih stranskih posledic, ki bi imele negativen vpliv na slovenske proizvajalce hrane, dobavitelje in gospodarstvo kot celoto. Kot je nadalje dejal, so takšna razmišljanja v nasprotju s stališči, zapisanimi v strategiji banke in jih je razumel kot nezaupnico. Razumel sem, da nimamo več legitimacije s strani največjega lastnika banke, je dejal in poudaril, da je pri izvedbi strategije ključna podpora lastnikov. Jašovič odstopil v torek Da odstopa s položaja, je Jašovič sporočil na torkovi seji nadzornega sveta, na kateri so odločali o predlogu uprave, da NLB proda delnice Mercatorja. A kot je po seji sporočil predsednik nadzornega sveta Marko Simoneti, so zaradi informacij o prevzemni nameri ameriške družbe Eatons Capital za Pivovarno Laško sklenili odločanje o prodaji odložiti. Jašovič, ki bo banko za zdaj še vodil do imenovanja novega predsednika uprave, je krmilo NLB prevzel 1. oktobra 2009. AUKN Poslovanje NLB-ja odraz upravljanja in nadzorovanja banke Agencija za upravljanje kapitalskih naložb Republike Slovenije AUKN pa zatrjuje, da le izvršuje pravice, ki jih ima Republika Slovenija kot delničar v NLB-ju. Agencija nastopa le v vlogi delničarja in nima nobenega vpliva na imenovanje članov uprave banke, dodajajo. Ocenjujejo, da NLB ne dosega planiranih rezultatov banke, v tretjem kvartalu je posloval z izgubo, ki vse do konca poslovnega leta po vsej verjetnosti ne bo sanirana . Ugotavljajo, da gre že za tretjo zaporedno letno izgubo banke, in dodajajo, da so taki rezultati poslovanja prvenstveno odraz upravljanja in nadzorovanja banke . Navajajo še, da so že v oktobru zahtevali, da tudi člani nadzornega sveta prevzamejo odgovornost za ustreznost nadzora s tem, ko je na skupščini predlagal prenovitev nadzornega sveta . Kot pojasnjujejo, je proces dokapitalizacije banke začasno ustavljen zaradi volitev in posledične menjave vlade, vendar verjamejo, da se bo postopek z izvolitvijo nove vlade nemoteno nadaljeval.", "title": "Božo Jašovič odstopil zaradi Mercatorja", "keywords": "Gospodarstvo", "lang": "slovenian"}
{"body": "293,5 milijona evrov je višina izgube, ki jo je ustvarila skupina NLB v prvih devetih mesecih letos. Iz NLB so sporočili, da se učinki optimizacije poslovanja že poznajo. NLB bo do konca leta zmanjšala število zaposlenih za 228, s prostorsko optimizacijo pa načrtujejo v nekaj letih prihranek več kot milijon evrov. Skupina NLB je v prvem polletju ustvarila za 91,2 milijona evrov izgube po davkih, po devetih mesecih je ta izguba že 293,5 milijona evrov. Skupina NLB je v prvih devetih mesecih letos ustvarila 293,5 milijona evrov izgube po davkih. Banka brez učinkov slabitev kreditnega portfelja izkazuje stabilne rezultate, so sporočili iz NLB, pri kateri bodo podrobne rezultate devetmesečnega poslovanja skupine in NLB objavili sredi novembra. Skupina NLB je v devetih mesecih dosegla dobiček pred rezervacijami v višini 51,8 milijona evrov. Zaradi uspehov pri ustavljanju padanja prihodkov ter na področju stroškovne optimizacije je mogoče že videti prve znake, ki nakazujejo možnost, da bo banka po večletnem padanju kmalu dosegla stabilizacijo rednega mesečnega rezultata pred rezervacijami in izrednimi dogodki, so ocenili v NLB. Kljub boljšim smernicam rednega poslovanja pa vodstvo banke poudarja, da bodo bremena preteklosti še močno vplivala na končne poslovne rezultate. V banki intenzivno potekajo procesi analize kakovosti portfelja naložb, ki izvirajo predvsem izpred leta 2009, kar povečuje delež slabih kreditov in je tudi v tretjem četrtletju narekovalo potrebo po oblikovanju dodatnih slabitev v višini 344,9 milijona evrov. Bilančna vsota banke je konec septembra dosegla 10,87 milijarde evrov, skupine 13,66 milijarde evrov, in se je letos v obeh primerih znižala za pet odstotkov. S poslovanjem NLB in skupine v prvih devetih mesecih letos, pričakovanji za zadnje letošnje četrtletje ter procesi prestrukturiranja se je v sredo seznanil nadzorni svet. Kot so navedli v NLB, je pozitivno ocenil uspehe na področju stabilizacije obrestnih in neobrestnih prihodkov ter tekoče tržne dejavnosti banke. NLB je letos uvedla bolj konzervativno metodologijo knjiženja obrestnih prihodkov, zato so se neto obrestni prihodki v primerjavi z enakim obdobjem lani zmanjšali za 35 odstotkov. Redni neobrestni prihodki so primerljivi z lanskimi, razen lanskega visokega enkratnega pozitivnega učinka zaradi predčasnih odkupov kapitalskih instrumentov z diskontom. Z umikom iz najetih prostorov so v NLB stroške najemnin znižali za 15 odstotkov. Stroški so se v prvih devetih mesecih v primerjavi z enakim obdobjem lani na ravni banke znižali za sedem odstotkov, na ravni skupine za 11 odstotkov. Stroški dela so se znižali za 13 odstotkov, na ravni individualnih pogodb v banki za več kot 19 odstotkov, so navedli. Krčenje števila zaposlenih, optimizacija poslovnih prostorov Do konca leta 2013 bo NLB zmanjšala število zaposlenih za 228 na vseh ravneh, tudi vodstveni. Od tega bosta okrog dve tretjini tako imenovanih mehkih odhodov, nekaj manj kot 80 zaposlenih pa je vključenih v program presežnih delavcev. Cilj je, da bi imela NLB do konca leta 2014 predvidoma okrog 20 odstotkov manj zaposlenih kot ob koncu leta 2012. NLB je izvedla prostorsko optimizacijo. V šestih mesecih se je v osrednjih poslovnih stavbah preselilo več kot 800 zaposlenih in 30 organizacijskih enot. Z umikom iz najetih prostorov so stroške najemnin znižali za 15 odstotkov, s prostorsko optimizacijo pa bo v nekaj letih prihranila več kot milijon evrov. Banka je letos izterjala ali pa zmanjšala izpostavljenost v nestrateškem delu poslovanja za okrog 46 milijonov evrov. V tem okviru je med drugim s pozitivnim rezultatom prodala svoj lastniški delež v Zavarovalnici Triglav. Skupaj z drugimi lastniki je sopodpisala pogodbo za prodajo deleža v Mercatorju, pred tremi tedni pa kot zastavni upnik z drugimi prodajalci potrdila pogodbo za prodajo deleža v Heliosu.", "title": "NLB s skoraj 300 milijoni evrov izgube", "keywords": "nlb;banka;izguba;poslovanje;odpuščanje;optimizacija", "lang": "slovenian"}
{"body": "Ljubljana - Svetovna finančna kriza se pospešeno seli tudi v realni sektor, ki ga v zadnjih tednih pestijo predvsem visoka rast cen surovin in nafte ter rekordno nizka vrednost ameriškega dolarja, kar otežuje predvsem položaj izvoznikov v ZDA, saj njihovi izdelki postajajo cenovno nekonkurenčni. Poleg tega se podjetja soočajo tudi z vse dražjimi viri financiranja, kar se že kaže pri poslovanju družb. Tako ne preseneča, da tudi vse več družb iz realnega sektorja v zadnjih dneh popravlja napovedi poslovanja. Včeraj je na primer nemški Siemens objavil, da bo dobiček v prvem četrtletju kar za 900 milijonov evrov nižji. V zadnjih tednih so prejeli večje število odpovedi in odlogov naročil, vrednost Siemensove delnice pa se je včeraj znižala za 16 odstotkov, kar je največji enodnevni padec v najmanj dveh desetletjih. Svetovni finančni analitiki pojasnjujejo, da družbe zaradi visokih stroškov financiranja že začenjajo prelagati svoje razvojne projekte, saj je njihova ekonomičnost postala vprašljiva. Zaradi znižanj napovedi poslovanja, izrednega posega Feda ter težav, v katerih se je znašla investicijska banka Bear Stearns, so svetovne borze včeraj utrpele večjo negativno korekcijo. Padcem tečajev se ni izognil noben od pomembnejših trgov kapitala. Hongkonška borza je utrpela 5,8-odstotni padec tečajev, medtem ko se je japonski Nikkei 225 znižal za 3,7 odstotka. Strmim padcem tečajev smo bili priče tudi na vseh pomembnejših evropskih borzah.", "title": "Finančna kriza se seli v realni sektor", "keywords": "gospodarstvo;ekonomija", "lang": "slovenian"}
{"body": "Ugledna medija sta Slovenijo postavila ob bok Španiji V dneh, ko donosi španskih obveznic dosegajo rekordne ravni, je dogajanje popestril še Moodys, ki je trem prvovrstnim evropskim dolžnicam zagrozil , da utegnejo ostati brez ocene trojni A. Nemčija, Nizozemska in Luksemburg so države, ki jim je bonitetna agencija Moodys v ponedeljek zvečer znižala napovedi za najboljšo bonitetno oceno trojni A iz stabilnih v negativne. Vzrok je seveda evropska dolžniška kriza. Zapisali so še, da je vedno večja verjetnost, da bo Grčija zapustila evrsko območje in da bosta Španija in Italija potrebovali pomoč. Na finančne trge danes mnenje agencije Moodys ni bistveno vplivalo. Prepoved šortanja v Madridu in Milanu Evropske borze so že v ponedeljek potonile in se spustile tudi pod podporne ravni, kar nakazuje nadaljnje padce. Vlagatelje je predvsem strah, da bo Španija donos desetletne obveznice je presegel 7,5 odstotka, še višji pa je donos petletne obveznice četrta država evrskega območja, ki se bo zlomila pod težo previsokih stroškov zadolževanja. Prepoved prodaj na kratko shortanje - strategija, pri kateri služiš s prodajo delnic v Italiji in Španiji v naslednjih treh mesecih je nekoliko omilila izgube na obeh trgih, ni pa spremenila negativnega gibanja. Spodbuden podatek s Kitajske Vseevropski delniški indeks The FTSEurofirst 300 1.024 točk se je znižal za 2,4 odstotka. Spet smo bližje robu prepada. Sistemsko tveganje se povečuje, kaže pa, da bodo evropski voditelji pomembnejšo odločitev sprejeli šele v primeru, če bo padla večja banka ali če bo Grčija izstopila iz evrskega območja, je povedal analitik pri Saxo Banki. V torek dopoldne je bilo na zahodnih trgih kar mirno, za nekaj optimizma pa je poskrbela julijska rast kitajskega indeksa nabavnih menedžerjev po izračunih banke HSBC na 49,5 točke. To je 1,3 točke več kot mesec prej. . Finančne krivulje na Valu 202 Suša močno prizadela ZDA in prinesla visoke rekordne cene pšenice, koruze in soje. Cena koruze je v zadnjih petih tednih porasla kar za 60 odstotkov. Kazalnik P/E ne pove vsega Z delnicami vodilnih evropskih družb se trenutno trguje pri 8,8-kratniku napovedanega dobička za naslednjih 12 mesecev. To je občutno pod desetletnim povprečjem 11,3. Čeprav so delnice evropskih podjetij po kazalniku P/E trenutno zelo ugodno ovrednotene, pa morajo biti kupci zelo previdni Preveč je negotovosti, preveč neznank, kako se bo razpletla kriza. Zato je trenutno precej nesmiselno uporabljati kazalnik P/E pri nakupnih odločitvah, je povedal eden izmed tujih analitikov. Tečaji delnic na Lj. borzi GORENJE +2,13 % 4,80 EUR PETROL +0,59 % 171,00 KRKA +0,24 % 41,80 MERCATOR -0,77 % 122,05 TRIGLAV -0,83 % 11,90 TELEKOM -1,61 % 61,01 NOVA KBM -3,33 % 1,45 LUKA KOPER -3,64 %7,42 Ugledna medija o Sloveniji Na Ljubljanski borzi so vlagatelji že vajeni vsega hudega. Indeks SBI TOP je pri 517 točkah na zgodovinskem dnu in je od rekorda odmaknjen več kot 80 odstotkov. Položaj Slovenije se še ne izboljšuje, kar sta v preteklih dneh opozorila ugledna medija Financial Times in Bloomberg. Financial Times je na spletu zapisal, da bi bila lahko Slovenija naslednja, ki bi Bruselj zaprosila za finančno pomoč. Bloomberg opozarja, da se največji banki utapljata v slabih posojilih. Kot je znano, je teh za okrog 12 odstotkov posojilnega portfelja, kar je več kot v Španiji.", "title": "Borze spet drsijo proti robu prepada", "keywords": "Gospodarstvo", "lang": "slovenian"}
{"body": "Telekomunikacijski operater Tušmobil je vložil novo tožbo proti Telekomu Slovenije oziroma Mobitelu. Razlog so domnevne zlorabe s paketom Džabest. V tožbi Tuš zahteva 86 milijonov evrov odškodnine zaradi domnevne zlorabe z naročniškim paketom za mlade Itak Džabest, poroča Delo. V Tušmobilu so potrdili, da so tožbo vložili, na Telekomu pa so dejali, da tožbe (še) niso prejeli. Tožba naj bi se nanašala na Mobitelov naročniški paket Džabest, zaradi katerega naj bi Tuš utrpel za 86 milijonov evrov škode. Tretji največji operater se je pritožil že pred skoraj dvema letoma, in sicer na urad za varstvo konkurence, ki je tudi uvedel postopek. Urad je v lani objavljenem povzetku relevantnih dejstev ugotovil preveliko razliko med Mobitelovimi cenami v lastno in druga omrežja, vendar končne odločbe še ni izdal. Po besedah direktorja urada Damjana Matičiča se z zadevo ukvarjajo, vendar ni mogoče napovedati, kdaj bodo končali. Tušmobil Mobitelu očita, da je od uvedbe Džabesta novembra 2008 vodil cenovno politiko posrednega ali neposrednega določanja nepoštenih prodajnih cen. Končne cene naj bi bile prenizke glede na variabilne stroške, kar bi lahko pomenilo cenovno izrivanje konkurence. Poleg tega naj bi bilo zaradi neupravičenega razlikovanja med cenami klicev v lastno omrežje in klicev v druga omrežja onemogočeno prehajanje uporabnikov od Mobitela k drugim operaterjem.", "title": "Tušmobil toži zaradi Džabesta", "keywords": "tušmobil;ict;it;informacijske in komunikacijske tehnologije;ikt;telekom slovenije ;ict;it;informacijske in komunikacijske tehnologije;ikt;mobitel d.d.;ict;it;informacijske in komunikacijske tehnologije;ikt", "lang": "slovenian"}
{"body": "Ljubljana - Potem ko sta minuli teden pocenitve zemeljskega plina napovedala Petrol in Energetika Ljubljana, se ob začetku novega meseca (pričakovano) vrstijo nove napovedi nižjih cen tega energenta. Iz družbe Istrabenz plini so sporočili, da bodo gospodinjstvom po novem zagotavljali plin po ceni 0,43 evra za standardni kubični meter. Cene, ki naj bi ostale nespremenjene do konca leta, so se za povprečne uporabnike znižale za približno petino. Z včerajšnjim dnem so nižje cene zagotovili tudi v Energetiki Celje, kjer so plin pocenili za 15 odstotkov. Zapisali so, da verjamejo, da bodo v nadaljnjih pogajanjih z dobaviteljem Geoplinom v začetku prihodnjega leta nadoknadili razliko in ceno še nekoliko spustili, saj pričakujejo, da bo tudi Geoplin v pogajanjih s svojimi dobavitelji dosegel nižje cene. Po novem namreč kubični meter plina stane približno 0,44 evra. Z oktobrom je sicer še vrsta drugih ponudnikov prav tako znižala cene. Podjetje Mestni plinovodi, kjer je kubični meter doslej stal 0,5576, so ceno znižali na 0,439 evra. V Domplanu so obljubili, da bodo zares konkurenčno ceno lahko zagotovili prihodnje leto, hkrati pa zatrdili, da jo \"občutno znižujejo\" že za zadnje tri mesece letošnjega leta. Tako od včeraj kubični meter plina stane 0,4199 evra, januarja prihodnje leto pa se bo cena znižala na 0,3999 evra, so zatrdili v podjetju. Plin je po novem cenejši tudi v Javnem komunalnem podjetju Jeko-In, in sicer za dvanajst odstotkov. Cena se je z 0,538 evra za kubični meter znižala na 0,467 evra. Zagotovili so, da se z dobaviteljem poskušajo dogovoriti o še nižjih cenah v prihodnjih mesecih. Gen-I povzročil revolucijo Za dvanajst odstotkov so cene znižali tudi v Komunali Slovenj Gradec, ki plin po novem ponuja za 0,4663 evra za standardni kubični meter, pričakujejo pa, da se bodo z Geoplinom sporazumeli o še dodatnem znižanju. Tudi Komunalno podjetje Velenje je ceno z oktobrom spustilo z 0,5269 na 0,3972 evrov za kubični meter. Pogajanja sicer še potekajo, so dodali tudi v Velenju, zato pričakujejo, da se bodo cene še nekoliko znižale. Manj bodo za zemeljski plin porabili tudi na območju Loške komunale, saj je podjetje spustilo cene na 0,3898 evra za kubični meter. V Plinstalu so povedali, da so že za september dosegli petodstotno znižanje cene, oktobra pa bo ta še nekoliko nižja - 0,4652 evra za kubični meter plina. V prihodnjih mesecih naj bi se cena tudi pri njih še znižala. Tako se je nekaj ponudnikov z novimi cenami povsem približalo cenam Gen-I, ki je pred tedni pretresel trg zemeljskega plina. Zato so v družbi napovedali, da bodo cene znižali za dodatnih deset odstotkov do konca leta. Potem ko so objavili vstop na ta trg, so sicer prejeli več kot 10.000 povpraševanj za zamenjavo dobavitelja, s čimer naj bi dosegli 10-odstotni tržni delež oskrbe slovenskih gospodinjstev.", "title": "Cene zemeljskega plina se nižajo kot po tekočem traku", "keywords": "gospodarstvo;ekonomija", "lang": "slovenian"}
{"body": "Zagotavljamo, da bomo vlagali v te trge Če so banke v težavah, se jih ne splača kupovati, je o tem, ali nameravajo kupiti tudi kakšno slovensko banko, dejal Valentin Mihov iz Sberbanke, ki je kupila 100-odstotni delež Volksbanke. Največja ruska banka Sberbank je februarja končala nakup 100-odstotnega deleža bančne skupine Volksbank International, ki ima svojo podružnico tudi v Sloveniji. Kakšni so slovensko-ruski gospodarski odnosi? Kako pomemben je ruski trg za nas? Ali slovenska in ruska podjetja postajajo celo partnerji v svetovnih projektih in so njihovi stiki prerasli dvostransko sodelovanje? Kakšni so projekti sodelovanja in vlaganj, kakšna je vloga bank in katere bodo nove oblike poslovnega sodelovanja, pa tudi sicer o odnosih med državama ob 20-letnici vzpostavitve diplomatskih odnosov? O vsem tem v današnjem Studiu ob 17.00 na 1. programu Radia Slovenija. Preberite še Černač Južni tok je izjemno pomemben za celotno regijo Direktor strategije in razvoja v Sberbanki Valentin Mihov je na novinarski konferenci pojasnil, da ima njihova banka povprečno od 25- do 30-odstotno letno rast in da so imeli lani 10 milijard dolarjev čistega dobička. Mihov To je priložnost tudi za lokalna podjetja Izpostavil je, da je bil pred štirimi leti cilj Sberbanke, ki ima več kot 70 milijonov komintentov in 170-letno tradicijo, ustvariti pet odstotkov vseh prihodkov zunaj Rusije, čemur naj bi se danes močno približali. Ne glede na krizo, kot pravi, vsebujeta vzhodna in srednja Evropa velik tržni potencial, saj je gospodarska rast še vedno višja kot v zahodni Evropi, čez dve ali tri leta pa naj bi se po njegovih predvidevanjih celo povzpela na raven pred krizo. Pojasnil je, da razumejo, da prihajajo v težkem času, vendar v tem vidijo tudi priložnost za lokalna podjetja. Zagotavljamo, da bomo vlagali v te trge, je napovedal Mihov. Volksbank so po njegovem izbrali, ker predstavlja izhodišče za rast njihove banke in tudi za rast malih in srednjih podjetij. Glede strategije je Mihov dejal, da jo bodo predstavili v naslednjih mesecih. Poudaril je, da je Slovenija glede prihodkov državljanov na višji ravni kot večina držav, v katerih so prisotni, zato bodo temu tudi prilagodili strategijo. Volksbank se bo preimenovala v Sberbank Na vprašanuje, ali razmišljajo tudi o nakupu katere od slovenskih bank, ki je v težavah, pa je odgovoril, da se bank, ki so v težavah, ne splača kupovati, čeprav tudi Volksbank po njegovem ni v najboljšem stanju. Dodal je še, da bo Volksbank naslednje leto spremenila tudi ime v Sberbank. Friedhelm Boschert, predsednik uprave Volksbanke, je povedal, da lahko, če se povežejo s Sberbank,o ponudijo svojim strankam novo raven kakovosti. S pridom lahko izkoristimo prednosti Sberbanke, je zatrdil in dodal, da lahko skupaj postanejo edinstven tržni subjekt, ki bo še naprej ponujal univerzalne bančne storitve.", "title": "Ruski bančni velikan napovedal vlaganje tudi v slovenski trg", "keywords": "Gospodarstvo", "lang": "slovenian"}
{"body": "Francoski Renault je lansko leto sicer končal z dobičkom, a se je ta v primerjavi z letom 2007, ko je znašal 1,42 milijarde, zmanjšal na 599 milijonov evrov. Finančni direktor drugega največjega francoskega proizvajalca avtomobilov Thierry Moulonguet je ob objavi poslovnih rezultatov poudaril, da je skupino močno prizadela finančna in gospodarske kriza ter posledično padec prodaje v drugi polovici leta. Prihodki od prodaje so se zmanjšali za sedem odstotkov, na 37,79 milijarde evrov. Medtem ko so se prihodki še v prvem četrtletju lani povečali za 2,3 odstotka, so se v tretjem četrtletju zmanjšali za 2,2 odstotka, v zadnjem lanskem četrtletju, ko se je kriza poglobila, pa kar za 28,7 odstotka. Vodstvo družbe bo na skupščini Renaulta, ki bo 6. maja, lastnikom predlagalo, da se zaradi zaostrenih razmer na trgu in posledično slabšega poslovanja dividende letos ne izplačajo. Dolgovi Renaulta so se lani povečali s 5,86 milijarde na 7,94 milijarde evrov. Renault ne bo spreminjal septembra lani sprejetega načrta, po katerem naj bi se s šest tisoč zaposlenimi dogovorili za prostovoljno prekinitev delovnega razmerja. Približno 1700 zaposlenih je že ostalo brez dela. Koncern bo sicer v prihodnje zmanjšal zaloge, zniževal stroške in poskušal okrepiti sinergije z japonskim Nissanom. Hkrati pa bo Renault še naprej sodeloval z oblikovalci politik z vsega sveta, s katerimi bo skupaj poskušal najti dovolj virov za preživetje. Francoski predsednik Nicolas Sarkozy je v ponedeljek predstavil načrt pomoči avtomobilskemu sektorju. Država bo avtomobilskim proizvajalcem Peugeot Citroen, Renault in Renault Trucks zagotovila 6,5 milijarde evrov pomoči. Omenjena podjetja v zameno za posojilo ne bodo smela zapreti tovarn v Franciji. Peugeot Citroen, ki je v sredo poročal o 350 milijonov evrih izgube v letu 2008, in Renault bosta prejela po tri milijarde evrov, medtem ko bo Renault Trucks, ki je v lasti švedskega Volva, prejel 500 milijonov evrov.", "title": "Renault z 78 odstotkov manjšim dobičkom", "keywords": "renault;dobiček;poslovni;rezultat;Thierry;Moulonguet;nicholas;sarkozy", "lang": "slovenian"}
{"body": "Minister za finance kot tretjo možnost za Teš 6 ponuja nekoga tretjega, \"ki bo investicijo speljal do konca, če je sami nismo sposobni\". Projekt šestega bloka Termoelektrarne Šoštanj (Teš 6) se ni podražil po podpisu poroštvene pogodbe, temveč je bila večina 1,4 milijarde evrov visoke cene znana že takrat, je danes na seji odborov za finance in za infrastrukturo pojasnil prvi mož HSE Blaž Košorok. Za finančnega ministra Uroša Čuferja je zdaj najpomembnejše vprašanje, kako naprej. \"Vsota je bila znana že pred podpisom\" Košorok je spomnil, da so bile v poroštveni pogodbi podane štiri zahteve, med drugim se nanašajo na vrednost - da se investicija ne sme dražiti - in časovnico projekta. \"Danes lahko ugotovimo, da sta časovnica in vrednost projekta kršeni,\" je poudaril in dodal, da sta ti dve komponenti neločljivo povezani. \"Dejstva, ki so na mizi, so zaskrbljujoča,\" je poudaril. Ob tem je pojasnil, da če govorimo o podražitvi Teša 6 za 140 milijonov evrov, je treba vedeti, da je bila večina, dve tretjini, te vsote že znane pred podpisom pogodbe z ministrstvoma za finance in infrastrukturo ter preden je DZ sprejel poroštveni zakon. Podpisanih 8 aneksov Obseg same naložbe po Košorokovih besedah ne narašča, dejstvo pa je, da je bilo od leta 2008 podpisanih osem aneksov in na podlagi teh aneksov vrsta variacij. Teš nezmožen izpolnjevati zaveze Kot je pojasnil Čufer, je 27. maja iz Teša prejel pismo, v katerem ta med drugim opozarja, da je nezmožen izpolnjevati zaveze, dane v zameno za državno poroštvo, in da bo končna vrednost investicije višja od 1,3 milijarde evrov. Hkrati Teš v tem pismu navaja, da je bilo to dejstvo znano na dan podpisa pogodbe Teš z ministrstvoma za finance in za infrastrukturo, je navedel. Dokončanje prepozno in predrago - kako naprej? To po ministrovih pojasnilih pomeni, da projekt ne bo končan niti v skladu s terminskim načrtom niti v skladu s finančnim načrtom, pa tudi, da so potrebni še dodatni viri za končanje projekta. Minister vidi tri stvari, o katerih bi bilo treba razmisliti: o tem, ali je to pismo dejstvo ali najava in ali prinaša pravne posledice, o odgovornosti in o vprašanju, kako naprej. \"Zame je najpomembnejše vprašanje, kako naprej,\" je poudaril. Bo nekdo tretji dokončal projekt? Čufer tu vidi tri možnosti: ali \"stisnemo zobe in nadaljujemo projekt\", ali ustavimo projekt in imamo napol \"ruševino\", ali pa poiščemo nekoga, ki bo dokončal projekt, če ga sami nismo sposobni. \"Bilo je jasno in glasno povedano\" Minister za infrastrukturo in prostor Samo Omerzel je spomnil, da je bilo ob podpisu poroštvene pogodbe jasno in glasno povedano, da je investicija ocenjena na 1,3 milijarde evrov in da se obseg ne sme povečati. Zanj je nedopustno, da se je projekt podražil, to pa da je treba raziskati. Za Omerzela je pomembno tudi, da dobi jasne podatke s strani HSE in Teša, v katerem obdobju je prihajalo do dogodkov za povečanje investicije, ter da se sprejmejo primerni ukrepi. Poroštvo s pogojem DZ je decembra lani potrdil zakon o poroštvu, po katerem država jamči za 440 milijonov evrov vredno posojilo pri Evropski investicijski banki (EIB), a pod pogojem, da je 1,3 milijarde evrov končna številka investicije v Teš 6.", "title": "Dejstva, ki so na mizi, so zaskrbljujoča", "keywords": "Teš 5;poroštvo;", "lang": "slovenian"}
{"body": "Ljubljana - Nadzorniki družbe Talum iz Kidričevega so na današnji seji razpravljali o domnevno spornih poslih zaradi tihega lastništva predsednika uprave družbe Danila Topleka v podjetjih, ki so poslovno povezana s Talumom. Revizijska hiša BDO Ljubljana je tako ugotovila, da je Toplek tudi v primeru podjetja Vesol ravnal za družbo gospodarno in koristno. Glede izvedbe reorganizacije Taluma, ki je v 80-odstotni lasti Elesa, pa bodo na predlog nadzornega sveta na novembrski izredni skupščini spremenjena določena določila statuta družbe. Ta bodo potem v spremenjeni organizacijski obliki omogočila nadzor nadzornikov Taluma tudi nad poslovanjem njegovih odvisnih družb, so danes sporočili iz Taluma. Podrobnejše informacije o izsledkih revizije bodo predstavili na petkovi novinarski konferenci. Da Toplek kot skriti lastnik podjetja Schop in posredno Gradbenega podjetja Ptuj ni bil v konfliktu interesov, so nadzorniki ugotovili že na izredni seji pretekli teden. Časnik Finance pa je nato razkril, da naj bi bil Toplek tudi družbenik podjetja Vesol, ki je na Talumovem zemljišču postavil sončno elektrarno, solastnik omenjenega podjetja pa naj bi poleg njega bil tudi član nadzornega sveta Taluma Marko Drobnič.", "title": "Po mnenju revizije direktor Taluma ravnal za podjetje gospodarno in koristno", "keywords": "gospodarstvo;ekonomija", "lang": "slovenian"}
{"body": "V Revozu bodo zaradi upada naročil konec septembra delali le v eni izmeni, nato pa sledijo pogovori s socialnimi partnerji. Kot pravijo, je za kakršne koli napovedi o odpuščanju še prezgodaj, a dejstvo je, da razmere na evropskem trgu napovedujejo še težje čase. Zaradi upada povpraševanja po njihovih vozilih bodo v Revozu med 19. in 28. septembrom namesto v dveh delali le v eni izmeni. Po tem obdobju se bo vodstvo podjetja s socialnimi partnerji pogovorilo o nadaljnjem morebitnem prilagajanju. Iz podjetja, ki zaposluje 2300 ljudi, so ob tem sporočili, da je njihov cilj obdržati sedanja delovna mesta, dokler in kolikor je to mogoče. Kot je pojasnila tiskovna predstavnica podjetja Nevenka Bašek Zildžović, trenutno ne gre za odpuščanja, za naprej pa ni še nič znanega, odločenega ali dogovorjenega. Predsednik uprave Revoza Aleš Bratož danes za izjave ni dosegljiv. Padec prodaje občutno presega predvidevanja Po besedah predsednika uprave Revoza Aleša Bratoža razmere na evropskem trgu spremljajo, po njegovih podatkih pa gibanja ne kažejo najbolje. Celoten evropski avtomobilski trg je v upadu, po njihovih predvidevanjih pa naj bi letos upadel za od osem do deset odstotkov. Kot so zapisali v Revozu, trenutne razmere na trgu njihovi dejavnosti niso naklonjene, tako da se v zadnjem času srečujejo s padcem prodaje, ki občutno presega njihova predvidevanja. Celoten evropski avtomobilski trg se je občutno skrčil, še izraziteje pa francoski, ki je za njih najpomembnejši in je lani predstavljal dobro polovico njihovega trga. Poleg tega ravno pri segmentu A, v katerega sodijo modeli twingo, clio II in wind, ki jih proizvajajo v Revozu, beležijo še večji padec, kot je povprečje na trgu. Nadaljnje poslovanje enega od ključnih slovenskih izvoznikov bo tako odvisno predvsem od jesenskih in zimskih naročil, na temelju teh podatkov pa bodo v tovarni ustrezno ukrepali za prebroditev nastalih razmer. Na vprašanje, ali je med temi ukrepi tudi krčenje števila zaposlenih, je Bratož v ponedeljek odgovoril, da je za kakršne koli napovedi še prezgodaj.", "title": "V Revozu krčijo proizvodnjo. Bodo sledila odpuščanja?", "keywords": "revoz;renault;izmena;aleš;bratož", "lang": "slovenian"}
{"body": "Ljubljana - Odbor DZ za gospodarstvo se je danes seznanil s predlogom rebalansa državnega proračuna za 2010. Ministrstvo za gospodarstvo je na integralnem delu zmanjšalo odhodke za 10 milijonov evrov, skupno za resor predvidenih sredstev pa bo 80 milijonov evrov manj. V predlogu rebalansa je za resor ministrstva za gospodarstvo predvidenih okoli 256 milijonov evrov oz. 80,5 milijona evrov manj kot v sprejetem proračunu. Kot je povedala državna sekretarka na ministrstvu za gospodarstvo Darja Radić, gre v večjem delu za zamik sofinanciranja različnih projektov podjetij. Ta so zaradi krize ali odpovedala pogodbe ali prestavila zaključek projekta. \"Sredstva niso izgubljena, ampak se zamikajo v leto 2011,\" je dejala na očitke članov odbora iz vrst opozicijskih strank, da se krčijo ravno sredstva, namenjena spodbudi podjetjem. Bogdan Barovič (SNS) je dejal, da so nekateri projekti v celoti pripravljeni, pa bodo \"padli v zamik\" skupaj s tistimi, ki jih ne morejo izpeljati. Tako je predvidenih manj sredstev med drugim za pospeševanje tehnološkega razvoja gospodarstva (za 16,3 milijona na 76,6 milijona evrov) in programe povečevanja konkurenčnosti (za 26,9 milijona na 28,8 milijona evrov). Sredstva za spodbujanje razvoja malega gospodarstva se bodo zaradi zamika projektov zmanjšala za 8,9 milijona na 26,1 milijona evrov, za pomoč podjetjem v težavah pa bo zaradi zmanjšanja prilivov od kupnin namenjenih 3,8 milijona evrov oz. 2,7 milijona evrov manj. Ministrstvo je na integralnem delu znižalo izdatke za 10 milijonov evrov, in sicer med drugim na račun izvedbe nekaterih študij in dodatnih sredstev za predstavništva gospodarstva v tujini. Del sredstev, ki bila še prosta pri strukturnih skladih, so prenesli v B bilanco proračuna. Za povratne oblike spodbujanja razvoja podjetij bo na voljo 16 milijonov evrov več sredstev. Povečujejo se tudi sredstva za neposredne tuje investicije. Gre za dve investiciji, za katere bo država skupno namenila 5,4 milijona evrov. Radićeva o njih konkretno še ni mogla govoriti. Prvi projekt, ki sodi deloma pod predelovalno dejavnost, deloma pa pod raziskave in razvoj, naj bi v podravski regiji zagotovil 757 novih delovnih mest. Njegova skupna vrednost je 11,8 milijona evrov, pri čemer bo država letos zagotovila 2,8 milijona evrov. Drugi projekt, pri katerem gre pa za reciklažo določene vrste odpadkov, naj bi v osrednjeslovenski regiji zagotovil 46 delovnih mest. Ocenjena vrednost je 15,7 milijona evrov, za finančno spodbudo pa bo država letos zagotovila 2,6 milijona evrov. Rebalans proračuna v celoti predvideva okoli 541 milijonov evrov manj prihodkov in 600 milijonov evrov nižje odhodke. Kljub nominalno nižjemu primanjkljaju bo zaradi počasnejše gospodarske rasti proračunski primanjkljaj ostal pri okoli petih odstotkih BDP. Znižanje prihodkov bo šlo predvsem na račun investicij, med drugim v prometu in zdravstvu. Andrej Vizjak (SDS) je menil, da je rebalans napačno zastavljen, saj da znižuje sredstva za investicije, ki so \"prepotrebna hrana slovenskemu gospodarstvu\". Gospodarska rast ne sledi rasti pomembnih partneric tudi zato, ker je vlada zatajila pri ukrepih za spodbujanje gospodarstva, je menil Vizjak, potrebna bi bila tudi racionalizacija javnega sektorja. Vlada nima celovitega pristopa in ne ustvarja ugodnega ekonomskega okolja, ki je eden ključnih elementov pri padcu konkurenčnosti Slovenije, je dejal in dodal, da bi bilo treba proračun, kot je bilo napovedano, obravnavati programsko oz. z vidika želenih ciljev.", "title": "Odbor DZ za gospodarstvo o rebalansu proračuna, predvidenih sredstev za 80 milijonov evrov manj", "keywords": "gospodarstvo;ekonomija", "lang": "slovenian"}
{"body": "Prva izplačila nadomestil brezposelnim novembra Stečajni upravitelj Mure Branko Đorđević delavcem znova vroča odpovedi pogodb o zaposlitvi. Odpoved naj bi prejelo še 942 zaposlenih v matični družbi. Kot je znano, je prve odpovedi pogodbe o zaposlitvi v torek prejelo 588 zaposlenih v hčerinski družbi Mura - Ženska oblačila v stečaju. Sledilo naj bi jim še 522 po pošti posredovanih odpovedi zaposlenim v družbi Mura - Moška oblačila. Kot povedano, danes poteka razdeljevanje odpovedi v matični družbi - najprej v Murski Soboti, nato še v Ljutomeru. Prva izplačila nadomestil novembra Odpuščeni poleg odločb dobivajo še mape z informacijami o tem, kako in kdaj se lahko prijavijo na zavod za zaposlovanje. Zavod jih bo lahko v evidenco brezposelnih vpisal po preteku 15-dnevnega odpovednega roka, odločbe o denarnem nadomestilu za brezposelnost pa naj bi bile nato izdane v osmih dneh. Prva nadomestila za čas brezposelnosti za oktober bi lahko Murini delavci dobili 13. ali najpozneje 20. novembra. V vmesnem času lahko za izredno socialno pomoč zaprosijo prek centrov za socialno delo. Vodstvo Mure je uvedbo stečajnega postopka predlagalo tudi za invalidsko podjetje Muralist, v katerem je zaposlenih 583 delavcev, k čemur je soglasje morala dati, in ga tudi je dala, tudi vlada. Poslovanje nadaljujejo v petih drugih hčerinskih družbah Mure, to so Mura - EHM, M-Energetika, Mura in partnerji, Mura - Unikat in M-AIKS. V Muri - EHM izvajanje oktobrskih dejavnosti utrjuje zaupanje poslovnih partnerjev in kupcev blagovne znamke Mura, so sporočili. V družbi izvajajo vse ukrepe, ki bodo podjetju omogočili nemoteno poslovanje, posebno pozornost pri tem posvečajo poslovnim partnerjem in kupcem blagovne znamke Mura. Sočasno izvajajo prodajne dejavnosti za novo kolekcijo plaščev jesen-zima 2009/10, kar vključuje tudi stilsko svetovanje in odprtje večje prodajalne v Ljubljani ter ustvarjanje novih konceptov za žensko in moško kolekcijo oblačil jesen-zima 2010/11.", "title": "Mura Odpoved še 942 zaposlenim", "keywords": "A. M.", "lang": "slovenian"}
{"body": "Upniki družbe Viator & Vektor Logistika so z družbinega parkirišča začeli odvažati tovornjake. Odpeljali naj bi okrog 40 vozil, po neuradnih informacijah pa naj bi podjetje rubili naftna družba Shell in nekaj bank upnic. Tovornjake so že začeli odvažati. Upniki družbe Viator & Vektor Logistika so z družbinega parkirišča na Rudniku začeli odvažati tovornjake, nekaj naj bi jih odpeljali že v četrtek. Odpeljali naj bi okrog 40 vozil, po neuradnih informacijah pa naj bi podjetje rubili naftna družba Shell in nekaj bank upnic, poroča spletni portal Finance.si. Uprava družbe Viator & Vektor Logistika je sicer v sredo na ljubljansko okrožno sodišče podala predlog za uvedbo stečajnega postopka družbe. Predlog so podali, potem ko ga je potrdil upravni odbor skupine Viator & Vektor. Mediji so že v začetku tedna pisali, da naj bi direktor družbe Viator & Vektor Logistika Bojan Novak upravnemu odboru skupine Viator & Vektor podal predlog za stečaj, medtem ko naj bi skupina poskušala s prisilno poravnavo.", "title": "Upniki Viator & Vektor Logistike odvažajo tovornjake", "keywords": "viator;vektor;logistika;tovornjaki;upniki;stečaj;družba", "lang": "slovenian"}
{"body": "Delavci tovarne Tom iz Mokronoga želijo povečati stečajno maso z odprodajo premoženja. Na sedežu podjetja je zato potekala razprodaja zalog. Za stečajno upraviteljico je bila imenovana odvetnica Darja Erceg, upniki pa imajo do vključno 16. marca 2011 čas za prijavo terjatev. Potem ko je okrožno sodišče v Novem mestu prejšnji četrtek začelo stečajni postopek tovarne Tom iz Mokronoga, so delavci sporočili, da želijo povečati stečajno maso z odprodajo premoženja, zato je danes do 16. ure na sedežu podjetja potekala razprodaja zalog. Razprodaja bo potekala tudi jutri med 8. in 11. uro, prav tako na sedežu podjetja. Spomnimo. Zaposleni v podjetju Tom stavkajo ali pa so na čakanju na delo že od konca septembra. Podjetje jim dolguje tretjino julijske plače ter septembrsko in oktobrsko plačo. Poleg tega uprava zaposlenim v Tomu od februarja ni plačala socialnih prispevkov, od junija tudi ne prispevkov za zdravstveno zavarovanje, Tom pa ima blokirane vse račune. Na sedežu podjetja razprodajajo zaloge. Stečaj podjetja s skupno 150 zaposlenimi v Mokronogu in Slovenj Gradcu je na skupno pobudo delavcev predlagal upnik Damjan Burger. Ta je založil tudi predujem za kritje stroškov začetka stečajnega postopka, uprava družbe na čelu s predsednikom upravnega odbora Brunom Gričarjem pa predlogu za stečaj ni nasprotovala. Z mokronoško družbo Tom sta med drugim povezani podjetji Tomip in Dom oprema. Invalidsko podjetje Tomip s 37 zaposlenimi je v stečaju od 29. oktobra letos. Na predlog za stečaj pa čaka tudi 50 zaposlenih v podjetju Dom oprema z obratoma v Železnikih in Cerknem, ki so doma na čakanju.", "title": "Tom, podjetje v stečaju, razprodaja pohištvo", "keywords": "mokronog;tom;stečaj;razprodaja;zalog;premoženje;odprodaja;masa;stečajna", "lang": "slovenian"}
{"body": "Najvišji dvig v rudarstvu, padec v dejavnosti oskrbe z elektriko V Sloveniji je maja povprečna neto plača znašala 956,55 evra, kar je slabih pet evrov oz. 0,4 odstotka manj kot aprila. Glede na maj 2009 se je plača zvišala za 4,2 odstotka. Povprečna bruto plača je maja znašala 1.475,04 evra, kar je slabih 10 evrov oziroma 0,6 odstotka manj kot aprila in 4,2 odstotka več kot maja lani, so sporočili iz Statističnega urada Republike Slovenije. Če upoštevamo dvig splošne ravni cen v letošnjem maju, je bila povprečna bruto plača v primerjavi z aprilom sicer nižja za en odstotek, glede na lanski maj pa realno za 2,1 odstotka višja. Plačilo na uro višje Z majsko plačo je bilo plačanih povprečno 165 ur na zaposleno osebo, kar je za 2,9 odstotka manj kot aprila, ko jih je bilo plačanih 170. Povprečna mesečna bruto plača za plačano uro je bila glede na april višja za 2,5 odstotka in je znašala 8,96 evra bruto. Najvišji dvig v rudarstvu, padec v dejavnosti oskrbe z elektriko Dvig povprečne bruto plače je bil maja najvišji v rudarstvu za 12,7 odstotka, plače pa so se zvišale tudi v izobraževalni dejavnosti za 1,3 odstotka. Povprečna mesečna bruto plača se je sicer v večini dejavnosti znižala, najbolj pa v dejavnostih oskrba z električno energijo, plinom in paro ter finančnih in zavarovalniških dejavnostih v vsaki za 2,8 odstotka. Najvišje plače v osrednjeslovenski, najnižje pa v notranjsko-kraški regiji Najvišjo povprečno mesečno bruto plačo za maj so imeli v osrednjeslovenski statistični regiji, in sicer 1.660,16 evra, najnižjo pa v notranjsko-kraški, in sicer 1.260,43 evra. Glede na mesec prej se je zvišala le v savinjski statistični regiji za 0,5 odstotka, najopazneje pa se je znižala v zasavski za 2,9 odstotka, gorenjski za 2,1 odstotka in obalno-kraški statistični regiji za 1,9 odstotka.", "title": "Maja plače 0,4 odstotka nižja kot mesec prej", "keywords": "Gospodarstvo", "lang": "slovenian"}
{"body": "Dati bodo morala tudi večja zavarovanja DZ je sprejel novelo zakona o poroštvih države za financiranje naložb gospodarskih družb. Vlada želi z njo prispevati h krepitvi državnih poroštev, ki bi jih uporabila podjetja. Pri poroštvih za posojila za naložbe se delež vrednosti posojila, ki je lahko zavarovan s poroštvom države prek SID banke, zvišuje s 75 odstotkov na 80 odstotkov. Hkrati pa bodo morali podjetniki povečati zavarovanje s 50 na 70 odstotkov vrednosti poroštva. Višja bodo tudi poroštva za posojila za obratna sredstva, in sicer največ do višine 20 odstotkov prihodkov podjetja iz preteklega leta, ročnost teh posojil pa se bo skrajšala s treh na eno leto. DZ je sprejel tudi novelo zakona o investicijskih skladih in družbah za upravljanje. Glavni namen teh sprememb je prispevati k oživitvi slovenskega kapitalskega trga. Poslanci so potrdili tudi novelo zakona o trgu finančnih instrumentov. Ta novela v slovenski pravni red prenaša evropsko direktivo o prospektu, objavljenem ob javni ponudbi ali sprejemu vrednostnih papirjev v trgovanje, in o uskladitvi zahtev v povezavi s preglednostjo informacij o izdajateljih, katerih vrednostni papirji so sprejeti v trgovanje na borzo.", "title": "Podjetja bodo za naložbe lahko dobila večje jamstvo države", "keywords": "Gospodarstvo", "lang": "slovenian"}
{"body": "Ljubljana - Na skupščini družbe Lesnina, ki bo 28. aprila, bo podjetje Siringa, ki je v lasti menedžerjev Lesnine in družbe Publikum Trezor, iztisnilo 80 malih delničarjev, med drugim tudi Slovensko odškodninsko družbo. Sicer je sprejelo lanskoletno prevzemno ponudbo, prek kratkim pa je kupilo 146 delnic Lesnine od DSU, ki je v stoodstotni državni lasti. Za iztisnitev bodo mali delničarji prejeli odškodnino v višini 2000 evrov za delnico. Če odštejemo 416 lastnih delnic, ki bodo umaknjene, bo Siringa, ki obvladuje 98,92-odstotni lastniški delež Lesnine, za iztisnitev malih delničarjev, ki niso sprejeli niti lanskoletne niti letošnje prevzemne ponudbe, odštela 1,79 milijona evrov. Na skupščini bodo delničarji odločali tudi o umiku delnic z Ljubljanske borze. Predsednik uprave Lesnine Bojan Papič pravi, da namerava Siringa pridobiti stoodstotni lastniški delež Lesnine, kar pomeni, da ni več smiselno, da so delnice uvrščene na organizirani trg.", "title": "Papičeva ekipa bo iztisnila male delničarje Lesnine", "keywords": "gospodarstvo;ekonomija", "lang": "slovenian"}
{"body": "BA med zadnjo stavko s 45-milijonsko izgubo Sindikat osebja British Airwaysa je napovedal nove stavke zaradi spora z britanskim letalskim prevoznikom glede delovnih pogojev in plačila. Tretji val stavk letos naj bi se začel 18. maja in bo trajal do 22. maja. Nadaljnje stavke bodo med 24. in 28. majem, 30. majem in 3. junijem ter 5. in 9. junijem. Sindikat je stavke napovedal, potem ko je vodstvo prevoznika, ki se ubada s finančnimi težavami in je zato napovedalo nižanje stroškov, zavrnilo njegovo ponudbo. Pred tem je osebje British Airwaysa z veliko večino zavrnilo predlog o rešitvi že dalj časa trajajočih razhajanj med podjetjem in njegovimi zaposlenimi. Zaposleni nimajo druge izbire kot nadaljnje stavke, je sporočil predstavnik sindikata in dodal, da ima prevoznik sedem dni pred začetkom prve stavke dovolj časa, da znova sede za pogajalsko mizo. Namesto varčevanja zaradi stavke še večja izguba British Airways, ki je prejšnji mesec sklenil svojo dolgo napovedovano združitev s špansko Iberio, namerava prihraniti 62,5 milijona funtov na leto, da bi zmanjšal izgube zaradi vedno manjšega povpraševanja in naraščajočih cen goriva. Prevoznik ocenjuje, da ga je sedem dni stavke v marcu stalo 45 milijonov funtov, dodaten izpad dohodkov okoli 20 milijonov funtov na dan pa je povzročil ognjeniški prah aprila, ko so bili odpovedani številni poleti.", "title": "Osebje British Airwaysa napoveduje nove stavke", "keywords": "Gospodarstvo", "lang": "slovenian"}
{"body": "Ljubljana - Urad za varstvo konkurence (UVK) pod vodstvom Janija Sorška je ugotovil, da je Telekom Slovenije med letoma 2001 in 2005 zlorabljal prevladujoči položaj na trgu širokopasovnega dostopa do interneta ADSL. Odločbo, ki so jo mnogi pričakovali že pred leti, na Telekomu še preučujejo, zato se še niso odločili za nadaljnje korake. \"Operaterjem, ki so nudili širokopasovni dostop ADSL končnim uporabnikom prek bakrenega omrežja v lasti Telekoma Slovenije, je ta neupravičeno pogojeval vzpostavitev ADSL povezave in priključka prek svojega omrežja pri končnih uporabnikih z dodatnim pogojem predhodnega zakupa ISDN-priključka pri Telekomu,\" so pojasnili v uradu. V delu ugotavljanja domnevne zlorabe prevladujočega položaja Telekoma, povezane z oglaševanjem le enega ponudnika povezave ADSL z internetom (hčerinske družbe Siol), je urad postopek ustavil. Agencija za pošto in elektronske komunikacije (APEK) je že lani jeseni Telekomu naložila obveznost, po kateri je moral naročnikom ISDN-priključkov, ki so bili nanje naročeni zaradi pogojevanja storitev ADSL s storitvami ISDN, na njihovo zahtevo brezplačno omogočiti brezplačen prehod na PSTN-priključke. Glede na to, da je urad vezavo ADSL- in ISDN-priključkov označil za neupravičeno, se ob tem poraja tudi vprašanje, ali bo moral Telekom zaradi tega naročnikom, na račun katerih je več let \"služil\" milijone evrov, te vrniti. Telekom je imel sicer konec lanskega leta oblikovanih za 28,5 milijona evrov rezervacij, medtem ko vrednost samo treh največjih tožb proti Telekomu dosega skoraj 200 milijonov evrov. Največjo tožbo - v višini 129,6 milijona evrov - je v začetku lanskega leta sprožil T-2, podjetje Sinfonika od Telekoma zaradi nelojalne konkurence pri storitvi Centreks terja 36 milijonov evrov, Tuš Telekom pa zaradi domnevne poslovne škode, nastale prav s prej omenjenim favoriziranjem Siola, od Telekoma zahteva 21,5 milijona evrov. tomaz.modic@dnevnik.si", "title": "Urad za varstvo konkurence: Telekom je zlorabljal prevladujoč položaj", "keywords": "gospodarstvo;ekonomija", "lang": "slovenian"}
{"body": "Žena poslanca Luka Jurija se je zaradi domnevnega nasilja moža nad njo zglasila na policijski postaji, a se ni odločila za prijavo. \"Policija naj opravi svoje delo,\" je za Primorske novice, ki so zgodbo objavile, povedal Luka Juri, poslanec SD. Pravi, da tako on kot žena vesta, da nasilja ni bilo. \"Šlo je le za informativni pogovor na policijski postaji. Policija nima nobene podlage, da to preiskuje. Če je to njihova dolžnost, jim tega ne morem preprečiti. Do nobenih takih dejanj, ki se navajajo, pa ni prišlo,\" je za časopis povedala tudi žena Simona Prelovšek Juri. Poudarila je, da prijave ni podala, ni pa želela pojasniti, zakaj se je potem na policiji sploh zglasila, še poroča primorski časopis. Ta sicer navaja, da se je na policiji zglasila zato, ker naj bi \"bi bil mož do nje večkrat nasilen vpričo njunih otrok\".", "title": "Žena Luka Jurija zaradi nasilja na policijo", "keywords": "luka juri;Simona Prelovšek Juri;nasilje v družini", "lang": "slovenian"}
{"body": "Ljubljana - Nadzorniki Palome se bodo na današnji seji seznanili s poslovanjem v prvi polovici letošnjega leta. Iz neuradnih virov smo izvedeli, da Paloma ustvari pol milijona evrov izgube na mesec, kar pomeni, da je v prvem polletju letošnjega leta ustvarila tri milijone evrov izgube. Zato ni izključeno, da bi nadzorniki na današnji seji zamenjali članico Palomine uprave Matejo Pergar. Po drugi strani se predsedniku Palomine uprave Danilu Marinu izteka enoletni mandat. Poleg objave javnega razpisa za novega predsednika uprave, na katerega se Marin po napovedih ne bo prijavil, bodo nadzorniki razpravljali tudi o sklicu skupščine. Kot smo že poročali, je 23,5 odstotka manjših delničarjev Palome pred kratkim sklenilo delničarski sporazum, zato na skupščini lahko blokirajo vse strateške odločitve, ki jih pripravlja država.", "title": "Palomina trimilijonska izguba lahko danes odnese Matejo Pergar", "keywords": "gospodarstvo;ekonomija", "lang": "slovenian"}
{"body": "Ljubljana - Južna Koreja je napovedala finančno injekcijo v višini 20,9 milijarde dolarjev, s katero bo priskočila na pomoč domačemu gospodarstvu, ki je prvič po 11 letih zašlo v recesijo. Finančna pomoč je kar dvakrat večja od tiste iz časa azijske gospodarske krize v letu 1998, poroča francoska tiskovna agencija AFP. Južnokorejska vlada bo z obsežno finančno injekcijo pripomogla k ohranjanju delovnih mest in odpiranju novih, povečala investicije ter pomagala revnim in brezposelnim. Po navedbah tamkajšnjega finančnega ministrstva bo finančno pomoč še v tem mesecu potrdil južnokorejski parlament. Izvozno naravnano južnokorejsko gospodarstvo je svetovna gospodarska kriza močno prizadela. Gospodarstvo se je tako v obdobju od oktobra do decembra lani na četrtletni ravni skrčilo za 5,6 odstotka. S pomočjo finančne pomoči naj bi se južnokorejsko gospodarstvo okrepilo za 1,5 odstotne točke. Državni paket pomoči naj bi pripomogel k odprtju 552.000 novih delovnih mest. Število zaposlenih se je februarja v Južni Koreji zmanjšalo za 142.000, kar je največji padec po septembru 2003. Kot poudarja južnokorejska vlada, je ustvarjanje novih delovnih mest najbolj osnovni ukrep v boju proti gospodarski krizi. Del državne pomoči bo namenjen pomoči srednjim in malih podjetjem, del oživitvi regionalnega gospodarstva, sredstva pa bodo namenjena tudi izobraževanju ter okoljsko prijaznim projektom. Določen del pomoči bo južnokorejska vlada namenila tudi ljudem z nizkimi osebnimi dohodki in brezposelnim. Preostanek sredstev, ki ga predvideva vlada, bo namenjen že potrjenim projektom, hkrati pa bo nadomestil sredstva iz naslova znižanja davkov. Ekonomisti odločitev vlade pozdravljajo. Kot poudarjajo, je to za trg močan signal, da vlada dela vse, kar je v njeni moči, da znova oživi gospodarstvo.", "title": "Južna Koreja v pomoč gospodarstvu z 20,9 milijarde dolarjev", "keywords": "gospodarstvo;ekonomija", "lang": "slovenian"}
{"body": "Dva tedna po tem, ko je cena bencina poskočila na rekordno vrednost, se bodo namreč prav vsi naftni derivati nekoliko pocenili. Najbolj se bo pocenil 98-oktanski bencin, ki bo po novem za 1,6 centa na liter cenejši. Bencin bi lahko bil smešno poceni, če ne bi bilo toliko trošarin, davkov in prispevkov. Preverite, kdo je kriv za tako drago gorivo? Opolnoči se bodo znižale cene naftnih derivatov. Najbolj se bo pocenil 98-oktanski bencin, in sicer za 1,6 centa na liter. Po novem bo liter stal 1,24 evra. Za liter 95-oktanskega bo treba odšteti 1,214 evra ali za 1,4 centa manj kot do zdaj. Ceno dizelskega goriva so le za malenkost popravili navzdol, na 1,172 evra na liter, medtem ko je za liter avtoplina tako kot do zdaj treba odšteti 0,699 evra. Pocenilo se bo tudi kurilno olje, po novem bo liter stal 0,742 evra, so sporočili s Petrola. Spomnimo, da je bil zadnja dva tedna bencin rekordno drag, in to kljub temu, da je vlada znižala trošarine. Naftni trgovci cene goriv izračunavajo na vsakih 14 dni po modelu, ki temelji na gibanju borznih kotacij cen naftnih derivatov na svetovnem trgu in na gibanju tečaja dolarja.", "title": "Bencin ne bo več rekordno drag", "keywords": "bencin;naftni;derivati;cene", "lang": "slovenian"}
{"body": "Romski družini, ki bi se morali vseliti v hišo v Kočevju, ostali pred vrati. Lastnica noče predati ključev. V Občini Kočevje Romom pomagajo pri rešitvi stanovanjskega problema, in sicer tako, da jim sofinancirajo nakup nepremičnine. Pri eni preselitvi pa so nastali zapleti. Dosedanja lastnica stanovanja pravi, da ključev Romom ne bo predala, dokler ne bo plačana celotna kupnina. Lastnica se boji, da preostanka denarja ne bo dobila Pogodba med lastnico in lastnikom hiše ter Romi je bila sklenjena in podpisana lani novembra. Takrat sta lastnika prejela polovico kupnine, za preostalo polovico pa so se dogovorili, da jo prejmeta do leta 2017. Ob podpisu pogodbe so podpisali tudi dodatek k pogodbi, ki lastnika zavezuje, da se morata do danes (31. 7. 2013) iz hiše izseliti. Lastnica zdaj trdi, da je bila ta izjava enostranska, in jo je s svojim odvetnikom preklicala. Odvetnik, ki predstavlja Rome, pa pravi, da je to le dodatek k pogodbi, da se na dan, ko se prenese lastninska pravica, nepremičnina izprazni. Ob podpisani pogodbi so se Romi tudi zavezali, da bodo do danes podrli vse objekte na ozemlju, ki je od hiše oddaljeno nekaj metrov. To so do danes tudi storili. Kot sosedje smo jim veliko ponudili. Našo elektriko imajo že pet let. Moža so enkrat napadli in mu vzeli ključe, ki jih je pozneje dobil nazaj. Meni so grozili dvakrat. Lastnica hiše je razburjena zaradi nekorektnega odnosa Romov. Lastnica se zdaj boji, da preostale kupnine ne bo videla, zato je Romom ponudila dogovor, da ji plačajo samo 20 tisočakov (namesto 35), uredijo vse potrebno v zemljiški knjigi in je hiša njihova. A Romi ponudbe niso sprejeli, zagotavljajo pa ji, da ji bodo preostanek kupnine plačali čez dve leti. S tem se lastnica ne strinja, zato jim danes ključev ne bo predala. \"Ključev ne dam. Pogodba je razveljavljena, oni pa se držijo enostranske izjave,\" je povedala. \"Lastnica je ponovno šla na občino in tam ji bodo povedali, kaj narediti. Romi so še zunaj, na drugi strani ceste, kjer je hiša. Drugega jim ne preostane,\" je povedal njihov odvetnik Blaž Guna. Na vprašanje, ali so vdrli v hišo, kot so napovedali, pa je povedal, da čakajo, kaj jim bo sporočila lastnica. Počakali bodo do polnoči, da bodo formalno izpolnjeni pogoji. Občina je denar že nakazala in s predajo nima nič Na Občini Kočevje so nam potrdili, da so znesek v višini 30 tisoč evrov (prvi del kupnine) že nakazali gospe, ki hišo prodaja. \"Občina je pri tej zadevi naredila vse, kar je morala narediti. Stranki sta sklenili pogodbo v vrednosti 65 tisoč evrov, znesek 30 tisoč evrov pa je občina morala in je tudi že nakazala na račun gospe, ki je prodajala hišo kot pomoč pri rešitvi stanovanjskega problema romski družini,\" nam je zatrdila Vesna Malnar Memedović z občine. Vse druge obveznosti so na strani strank, ki sta podpisali pogodbo. Občina v pogodbeno razmerje namreč ni bila vključena, družini so le pomagali s subvencioniranimi sredstvi. Policija obveščena, ni pa še posredovala Policisti po zadnjih podatkih še niso posredovali. \"Danes nismo nič posredovali. Na samem kraju ni bilo nobenega posredovanja. Se pa je na nas obrnil zastopnik lastnika in nas seznanil z zadevo. Obvestil nas je, da bodo stavbo zapustili,\" je povedala tiskovna predstavnica ljubljanske policije Maja Ciperle Adlešič.", "title": "Romi čakajo pred hišo čez cesto", "keywords": "Romi;stanovanje;občina;predaja", "lang": "slovenian"}
{"body": "Raško Položaj v podjetjih odvisen od vodenja V podjetjih na Koroškem je zaradi posledic svetovne finančne in gospodarske krize v naslednjih mesecih ogroženih okoli 300 zaposlenih, kažejo podatki ZSSS-ja. Sekretar koroške območne enote ZSSS-ja Lojze Raško je pri tem izpostavil predvsem težave delavcev, ki jih podjetja najamejo pri zaposlitvenih agencijah. Ti delavci niso člani sindikata, imajo enake pravice kot ostali delavci, delodajalci pa jih po njegovih besedah najlažje odpustijo . Johnson Controls NTU Ogroženih 100 delovnih mest Po podatkih Zveze svobodnih sindikatov Slovenije je v podjetju Johnson Controls NTU, ki je tretji največji regijski zaposlovalec, prek agencij zaposlenih okoli 100 delavcev. Ogrožena so vsa njihova delovna mesta. Poleg tega so v tem slovenjgraškem podjetju kot ukrep ob zmanjšanju naročil uvedli 36-urni delovni teden, tako da v podjetju ob nujnem koriščenju nadur in dopustov do konca januarja 2009 ob petkih ne delajo. V podjetju je 750 zaposlenih, dela pa naj po zagotovilih uprave ne bi izgubil nihče od zaposlenih za nedoločen čas. Livarna Vuzenica Ogroženih 30 delovnih mest Raško je izpostavil tudi stanje v podjetju Livarna Vuzenica, ki ima 405 zaposlenih in spada pod okrilje Sindikata kovinske in elektro industrije. V vuzeniškem podjetju je po njegovih podatkih ogroženih 30 agencijskih delavcev, sicer pa so vsi zaposleni zaradi pomanjkanja dela prisiljeni koristiti nadure in dopuste. Okoli 30 zaposlenih agencijskih delavcev imajo tudi v podjetju SGP Kograd Igem. Marles Podvelka Vprašljivih 20 delovnih mest Medtem na Koroškem močno prisotna lesna panoga za zdaj ne poroča o zmanjševanju števila zaposlenih, le v podjetju Marles Podvelka je vprašljivih 20 delovnih mest z zaposlenimi za določen čas. Raško je izpostavil tudi že znan podatek, da slovenjgraško podjetje Prevent do sredine prihodnjega leta 80 zaposlenim za določen čas ne bo podaljšalo pogodbe. Trenutno dobro kaže ostalim panogam v regiji, kjer je delovno aktivnih okoli 27.000 ljudi, med drugim dodatno zaposlujejo v podjetjih Nova oprema in Koratur. Sicer pa je po Raškovih besedah položaj v posameznih podjetjih precej odvisen od dobrega načrtovanja vodstva podjetij.", "title": "Koroška Izguba dela grozi 300 zaposlenim", "keywords": "Gospodarstvo", "lang": "slovenian"}
{"body": "Elektrika se bo podražila, a ne za šest, temveč za štiri odstotke, saj je vlada znižala dodatek k omrežnini. Računi za porabo elektrike se bodo dvignili za približno štiri odstotke. Vlada je danes sprejela znižanje dodatka k omrežnini za pokrivanje stroškov obveznega odkupa električne energije za leto 2008 za približno 40 odstotkov. To po besedah ministra za gospodarstvo Andreja Vizjaka pomeni ublažitev pritiska na cene električne energije za približno dve odstotni točki. To pomeni, da se končni računi za porabo elektrike ne bodo dvignili za napovedanih šest odstotkov temveč za približno štiri odstotke, je na novinarski konferenci po seji vlade pojasnil Vizjak. Povprečno zvišanje na računih torej ne bo v višini napovedanih dveh evrov temveč le nekaj več kot enega evra, je izračunal. Od jutri bodo dražje nekatere poštne storitve. Najbolj, za skoraj 14 odstotkov, bodo poskočile cene dostave in prevzema izrednih pošiljk. V prihodnjih tednih pa bodo na udaru tudi živila. Vlada sprejela načrt za energetsko učinkovitost Vlada je na današnji seji tudi sprejela nacionalni akcijski načrt za energetsko učinkovitost za obdobje od 2008 do 2016, s katerim bo Slovenija v prihodnjih devetih letih po besedah ministra za okolje in prostor Janeza Podobnika dosegla kumulativne prihranke v višini najmanj devet odstotkov glede na izhodiščno rabo končne energije. V akcijskem načrtu je velika pozornost posvečena tudi energetski učinkovitosti v javnem sektorju. Tako je predvideno, da bodo v javnem sektorju poleg energetske sanacije in trajnostne gradnje javnih stavb v skladu z direktivo uporabljeni tudi sledeči instrumenti uporaba finančnih instrumentov za varčevanje z energijo, kot je npr. pogodbeno zagotavljanje prihrankov energije javno-zasebno partnerstvo, nakup energetsko učinkovite opreme in vozil, nakup energetsko učinkovite opreme ter nakup ali najem energetsko učinkovitih stavb. Ti prihranki bodo doseženi v različnih sektorjih, med njimi je Podobnik na novinarski konferenci po seji vlade izpostavil gospodinjstva, široko rabo, industrijo ter promet. Vlada ocenjuje, da bo za izvajanje akcijskega načrta v prihodnjih devetih letih potrebnih 380 milijonov evrov javnih sredstev, od tega letos več kot 20 milijonov evrov. Prihranek električne energije Vlada je akcijski načrt pripravila na podlagi evropske direktive o učinkoviti rabi končne energije in o energetskih storitvah iz leta 2006. Ta nas zavezuje, da v obdobju med letoma 2008 in 2016 z ukrepi dosežemo devet odstotkov prihranka končne energije, je pojasnil Podobnik. Minister za gospodarstvo Andrej Vizjak Foto POP TV Prenos med računi Vlada je poleg tega sklenila, da se del za letos predvidenih sredstev zagotovi tako, da se z računa pri Elektru Slovenije Eles, kjer se zbira dodatek za obvezni odkup električne energije, prenese 7,5 milijona evrov na poseben račun pri Ekološkem skladu RS. Ta ima v akcijskem načrtu pomembno vlogo, saj mu je vlada danes naložila, da upravlja, vodi in izvaja programe energetske učinkovitosti v javnem sektorju ter tudi programe za spodbujanje učinkovite rabe in obnovljivih virov energije v industriji, storitvenem sektorju, prometu in gospodinjstvih, je povedal Podobnik.", "title": "Manjša podražitev elektrike", "keywords": "omrežnina;andrej;vizjak;podražitve;elektrika;električna;energija", "lang": "slovenian"}
{"body": "Zdravstveno stanje ponesrečenih v balonarski nesreči nespremenjeno. V Univerzitetnem kliničnem centru (UKC) Ljubljana še vedno zdravijo deset poškodovancev četrtkove balonarske nesreče na Barju. Pet od teh potrebuje intenzivno zdravljenje, od tega sta dva še vedno v življenjski nevarnosti. V mariborskem UKC sta na zdravljenju še vedno dva poškodovanca. V naslednjem tednu bodo pri ponesrečencu s hudimi opeklinami začeli z operacijami. \"Pozitivna tendenca\" Pri ponesrečencu, ki se zdravi v celjski bolnišnici, naj bi v naslednjih dneh, najverjetneje v ponedeljek, nadaljevali z operativnim zdravljenjem njegovih globokih opeklin, je za STA v soboto pojasnil specialist splošne kirurgije in travmatologije Radko Komadina. Dodal je, da ima bolnikovo stanje \"pozitivno tendenco\". V bolnišnici na Jesenicah so sicer napovedali, da bodo žensko z več zlomi zadržali še nekaj dni, v Splošni bolnišnici v Novem mestu, kjer so zdravili lažje poškodovane, pa so že vse odpustili. Na balonu, ki se je ponesrečil med pristajanjem, je bilo sicer 32 ljudi, štirje so umrli. Med smrtnimi žrtvami je bila družina z območja Ljubljane, v kateri so hči in mati ter njen partner, ki ni biološki oče umrlega dekleta, ter še ena ženska.", "title": "Dva še v življenjski nevarnosti", "keywords": "balon;pokškodovani", "lang": "slovenian"}
{"body": "Razpis je odprt do 9. decembra Zavod za zaposlovanje je objavil povabilo za usposabljanje na delovnem mestu, v katerega se lahko vključijo nekdanji zaposleni v Muri. V usposabljanje se lahko vključijo brezposelni, katerih delo je postalo trajno nepotrebno zaradi stečaja podjetja Mura - European Fashion Design in njenih podrejenih družb Mura - moška oblačila, Mura - ženska oblačila in Muralist. Na javno povabilo se lahko prijavijo tudi delodajalci, ki imajo sedež ali registrirano poslovno enoto s samostojno matično številko v občinah na območju Murske Sobote, Maribora ali Ptuja in izpolnjujejo druge zastavljene pogoje, so zapisali na spletni strani zavoda. Na voljo je 2,26 milijona evrov. Sredstva so pretežno zagotovljena iz evropskega sklada za prilagoditev globalizaciji, 300.000 evrov pa bo prišlo iz državnega proračuna. Povabilo ostaja odprto do porabe razpoložljivih sredstev, oz. do 9. decembra do 12. ure. V usposabljanje se lahko vključijo brezposelni S tem želimo brezposelnim, ki so ostali brez zaposlitve zaradi stečaja omenjenih podjetij, omogočiti praktično usposabljanje pri delodajalcih za pridobitev dodatnih znanj in izkušenj, z namenom povečanja njihovih zaposlitvenih možnosti, namen povabila pojasnjujejo na zavodu. Usposabljanje na delovnem mestu poteka brez delovnega razmerja pod strokovnim vodstvom mentorja, ki ga zagotovi delodajalec. Slednji tako lahko spozna nove sodelavce in jih usposobi za delo na konkretnem delovnem mestu še pred sklenitvijo delovnega razmerja. Bonitete za delodajalce Delodajalcem, ki se bodo vključili v program, bodo povrnili upravičene stroške za izvedeno usposabljanje brezposelnih na delovnem mestu, in sicer stroške mentorja do 150 evrov na mesec, dejanske stroške predhodnega zdravniškega pregleda udeležencev usposabljanja in dejanske stroške njihovega zavarovanja za primer poškodbe pri delu in poklicne bolezni. Udeležencem usposabljanja pa bo zavod izplačal dodatek za prevoz ter dodatek za aktivnost, ki znaša tri evre za vsako uro dejanske navzočnosti na usposabljanju.", "title": "Dva milijona evrov za nova znanja nekdanjih murašev", "keywords": "Gospodarstvo", "lang": "slovenian"}
{"body": "Pivka - Uprava pivškega Javora si želi lastniške konsolidacije. \"O spremembah lastništva ne moremo odločati, vendar so sedanji lastniki izrazili interes, da izstopijo iz lastništva. Želimo koncentrirano lastništvo in aktivne lastnike, ki se spoznajo na naš posel,\" je dejal Peter Tomšič, predsednik uprave. Vendar meni, da se upravi ni treba ukvarjati z iskanjem novih lastnikov, saj Javor posluje dovolj transparentno. Tomšič je dodal, da je v slovenski lesarski panogi kar nekaj podjetij, ki bi lahko bila zanimiva kot lastnik Javorja. V nedavnem poskusu prevzema s strani družbe Batagel & Co. je imel pomisleke prav zato, ker ne gre za podjetje iz lesarske panoge. Javor je sicer lani dosegel 3,4-odstotno rast prihodkov iz poslovanja, donos iz poslovanja se je povečal za deset odstotkov, dodana vrednost na zaposlenega pa za 11 odstotkov. \"Ves dobiček je bil 888.000 evrov. 51,5 milijona evrov prometa nas uvršča v vrh lesne industrije v Sloveniji. Zaradi dobrega poslovanja smo dvakrat povišali plače, skupno za osem odstotkov,\" je povedal Tomšič. Javor zapušča trge splošnih izdelkov, ki se merijo v tonah in kubičnih metrih in se usmerja v tržne niše, kjer lahko ponudi kakovostne rešitve in unikatne izdelke z višjo dodano vrednostjo. Najbolj so zadovoljni s poslovanjem družbe Stroji. Po njihovih izdelkih je tako veliko povpraševanje, da bodo poleg sedanje hale marca začeli graditi še eno, v kateri naj bi proizvodnja stekla septembra. Najslabše gre enoti Pohištvo, vendar delovna mesta po Tomšičevih besedah niso ogrožena, saj bi višek delavcev lahko zaposlili v drugih, donosnejših programih. sergeja.sirca@dnevnik.si", "title": "V pivškem Javorju želijo nove lastnike", "keywords": "gospodarstvo;ekonomija", "lang": "slovenian"}
{"body": "Uprava mora zdaj ugotoviti, s kakšno strategijo preživeti Vsi večji lastniki, z NLB-jem na čelu, so znova zavrnili dokapitalizacijo v vrednosti največ 36,5 milijona evrov. Uprava se bo zdaj pripravila na prodajo vsega nepotrebnega premoženja. Predsednik uprave Pivovarne Laško Dušan Zorko je na novinarski konferenci po skupščini povedal, da neuspela dokapitalizacija, prvič so o njej odločali že januarja, ne pomeni insolventnosti ali celo stečaja družbe. Dodal je, da so pričakovali neuspeh dokapitalizacije, kar pomeni, da se mora pivovarna zdaj osredotočiti na prodajo vsega nepotrebnega premoženja. Do zdaj je Pivovarni Laško uspelo prodati Fructal, hotel Savinja v Laškem in delnice Triglava. Tudi če bi jim uspelo prodati Mercator, bi pivovarni ostalo še za okoli 200 milijonov evrov dolgov, je pojasnil Zorko. Ob tem je dodal, da so do zdaj vložili odškodninske tožbe zoper vse, ki so družbo potisnili v globoke dolgove. Po Zorkovi oceni je podjetje pozno vstopilo na trge nekdanje Jugoslavije. Zdaj mora uprava najti odgovor, kakšna bo usoda lastnih blagovnih znamk in trgovskih blagovnih znamk v prihodnosti, je poudaril. Prav tako mora ugotoviti, kako pravilno vstopati na posamezne trge in s katerimi blagovnimi znamkami, da bodo lahko preživeli. Skupščina Pivovarne Laško je medtem podprla predlog vodstva o pokrivanju lanske čiste izgube v vrednosti 15,5 milijona evrov iz drugih rezerv iz dobička v vrednosti nekaj več kot 390.000 evrov in 15 milijonov evrov kapitalskih rezerv.", "title": "Dokapitalizacije Pivovarne Laško spet ne bo", "keywords": "Gospodarstvo", "lang": "slovenian"}
{"body": "Oglaševalec leta 2008 na letošnjem SOF je postal Simobil. Za oglaševalsko osebnost pa bodo na petkovi slovesnosti uradno razglasili Mileno Štular. Predstavnika Simobila na levi in desni ter Milena Štular. Zmagovalec izbora in dobitnik tradicionalne letne nagrade oglaševalec leta tokrat za leto 2008, ki jo podeljuje Slovenska oglaševalska zbornica, je podjetje Si.mobil, d. d., ki je nagrado osvojilo že drugič prvič za leto 2005. Izbor Oglaševalca leta za leto 2008 je potekal v treh krogih. V prvih dveh krogih so lahko sodelovali vsi člani Slovenske oglaševalske zbornice SOZ. Pri predlaganju kandidatov v prvem krogu izbora in pri glasovanju v drugem krogu izbora so člani SOZ upoštevali izhodišča, kot so opredeljena v načinu izbora oglaševalca leta za leto 2008. Po mnenju žirije je Simobil v letu 2008 s korenitim repozicioniranjem blagovne znamk izkazal smelost, izvirnost in tudi inovativnost, hkrati pa znotraj zelo dinamične panoge pokazal konsistentnost, ki jo premorejo odlične blagovne znamke. Simobilu je to uspelo na edini pravi način vizija, delovanje, torej sama vsebina je narekovala tudi repozicioniranje na ravni zunanje podobe nova celostna grafična podoba in slogan. Rezultat notranjih vsebinskih sprememb in brezpogojne zaveze, pod katero so se podpisali vsi zaposleni, je celovito repozicioniranje blagovne znamke Si.mobil kot samostojne blagovne znamke z odmikom od svetovnega mobilnega operaterja Vodafone, z izrazitim poudarkom na prednosti storitev, prilagojenih za uporabnika, medosebnih odnosih in pozitivnem odnosu do sveta Povej nekaj lepega kot tudi konsistentna in celovita zaveza za družbeno odgovorno ravnanje na vseh ravneh delovanje pod imenom Re.misli. Nagrado oglaševalska osebnost letos prejme Milena Štular Upravni odbor SOZ nagrado podeli za izjemen dosežek, ki je v preteklem koledarskem letu zaznamoval področje oglaševanja in nesporno pomenil napredek bodisi za slovensko oglaševalsko stroko bodisi za kontinuiran prispevek k razvoju slovenske oglaševalske stroke v daljšem obdobju. Nobody is perfect, the team can be! Nihče ni popoln, a tim je lahko, pravi Milena Štular. Milena Štular sodi med tiste dovolj redke vodilne v večjih slovenskih podjetjih, ki izhajajo iz trženja. Mediji so ji bili tako ali drugače usojeni. Želela je postati novinarka, vendar je vpisala študij ekonomije in kot študentka ves čas delala v informativnem programu nacionalne televizije. Vendar sta usoda in seveda Milena hoteli, da se ji življenje vrti okrog trženja in malih stvari, ki polepšajo in posladkajo dneve vseh nas. Milena ve, da posel delamo ljudje in da je medsebojna komunikacija ključ razumevanja. Zato je skozi vsa leta aktivno udejanjala misel, da je ljudem treba dati možnost in priložnost, jih ustrezno usmeriti in motivirati. Ves čas si je prizadevala za razvoj svojih sodelavcev in zaposlenih ne le v smislu znanj in veščin, temveč tudi osebnega razvoja v smislu razvijanja osebnostnih kompetenc. Zase pravi, da jo adrenalin drži pokonci, da uživa v delu, v uspehih, pa tudi v izzivih, so povedali ob razkritju prejemnikov nagrad.", "title": "Oglaševalec leta je Simobil, oglaševalska osebnost pa Milena Štular", "keywords": "milena;štular;simobil;oglaševalec;oglaševalska;osebnost;marketing;sof", "lang": "slovenian"}
{"body": "Ljubljana - Če bodo poslanke in poslanci sprejeli nov predlog zakona o preprečevanju omejevanja konkurence v takšni obliki, kot je trenutno v vladni obravnavi, kršiteljem grozijo znatno višje kazni kot doslej. Za kršitve zakona pravni osebi in samostojnemu podjetniku grozi globa v višini do 10 odstotkov letnega prometa (prej največ 375.000 oziroma 208.600 evrov), odgovorni osebi pravne osebe in samostojnega podjetnika pa globa od 5000 do 10.000 evrov (prej največ 12.500 oziroma 6200). Novi zakon pa uvaja tudi pojem posebno hudi prekršek, zaradi katerega lahko varuh konkurence odgovorno osebo oglobi z 15.000 do 30.000 evri. Najpomembnejša novost zakona je zagotovo uvedba kazni za nesodelovanje z Uradom za varstvo konkurence. Če mu podjetje ne dostavi zahtevanih dokumentov ali pa sporoči nepravilne, nepopolne ali zavajajoče podatke, lahko urad podjetje kaznuje z do 50.000 evrov kazni. Kot je pojasnil direktor urada za varstvo konkurence v odstopu Andrej Plahutnik, so bili odzivi podjetij na njihove pozive doslej zelo slabi, zato nova določba v zakonu. \"Brez podatkov ne moreš storiti nič.\" Na vprašanje, ali bo zakon izboljšal varovanje konkurence, je Plahutnik odvrnil, da je novi zakon zagotovo pomemben, da pa so za izboljšanje stanja nujni še ustrezno usposobljeni ljudje in učinkovita implementacija. In koliko ljudi bi urad, ki ima zdaj 17 zaposlenih, potreboval? Plahutnik ni želel govoriti o optimalni številki, je pa spomnil, da se je pred časom omenjal več kot dvakratnik sedaj zaposlenih. Novi zakon prinaša tudi senatno odločanje o primerih in določene procesne spremembe, ki naj bi povečale učinkovitost urada.", "title": "Nad kršitelje konkurence z občutno višjimi kaznimi", "keywords": "gospodarstvo;ekonomija", "lang": "slovenian"}
{"body": "Ljubljana - Predsednik nadzornega sveta Casinoja Ljubljana Igor Bončina je včeraj sledil predsedniku uprave Goranu Miškulinu in odstopil s svojega položaja. \"Za odstop sem se odločil, ker nadzorni svet ni imel podpore večinskega lastnika (Kapitalske družbe, op. p.) pri uresničevanju načrtov in ciljev Casinoja Ljubljana. K odločitvi me je spodbudila tudi napoved, da bodo proti upravi in nadzornemu svetu vložene tožbe,\" svoj odstop utemeljuje Bončina. Predsednik uprave Kada Borut Jamnik odstopa Bončine včeraj ni želel komentirati. Glede ponedeljkove skupščine Casinoja Ljubljana, na kateri bodo odločali o dokapitalizaciji v višini 3,7 milijona, pa je pojasnil, da bo Kad sicer podprl dokapitalizacijo, pri njej pa ne bo sodeloval. Po neuradnih podatkih pri dokapitalizaciji ne bosta sodelovala niti Slovenska odškodninska družba (Sod) niti Hit, ki imata v Casinoju Ljubljana nekajodstotne lastniške deleže. To pa pomeni, da se insolventni Casino Ljubljana, ki zaposluje okoli 80 delavcev, ne bo mogel izogniti stečajnemu postopku. Avstrijsko podjetje USB hoteli, ki ima malo manj kot 47-odstotni lastniški delež Casinoja Ljubljana, lahko namreč po obstoječi zakonodaji kot podjetje, ki ni v državni lasti, v igralnici poveča število delnic za največ dve odsotni točki. Kako na dogajanje v družbi gledajo zaposleni, smo vprašali predsednika sindikata Casinoja Ljubljana Aljošo Studena. Razloge, da se je družba znašla na robu propada, v največji meri pripisuje selitvi igralnice iz centra Ljubljane v hotel Domina ob WTC, in ne v BTC, kot je bilo prvotno načrtovano. \"Po pogodbi se brez plačila visokih penalov igralnica zdaj ne more preseliti z obstoječe lokacije do leta 2012,\" razlaga Studen. Po njegovem mnenju bi morala to selitev preveriti Komisija za preprečevanje korupcije. sebastjan.morozov@dnevnik.si", "title": "Odstopil še predsednik nadzornega sveta Casinoja Ljubljana", "keywords": "gospodarstvo;ekonomija", "lang": "slovenian"}
{"body": "Ljubljana - Petrol je danes objavil namero za prevzem holdinške družbe Istrabenz. Ponudbo za prevzem bo objavil najkasneje v 30 in ne prej kot v desetih dneh po objavi prevzemne namere, je Petrol danes sporočil prek spletnih strani Ljubljanske borze. Uprava Ljubljanske borze je danes zaradi objave Petrolove namere za prevzem Istrabenza začasno zaustavila trgovanje z delnicami Petrola in Istrabenza. Z delnicami obeh družb se je trgovalo do 10.44, zadnji posel s Petrolovimi delnicami je bil sklenjen po tečaju 975 evrov, z Istrabenzovimi pa po tečaju 127 evrov. Nadzorni svet Petrola, ki mu predseduje Viktor Baraga, je danes pooblastil upravo družbe, da izvede vse potrebne postopke za ponudbo za prevzem holdinške družbe Istrabenz, pri čemer bodo določili prag uspešnosti ponudbe, so sporočili iz Petrola. Petrol je tako po odločitvi nadzornikov upravi Ljubljanske borze poslal zahtevo za takojšnjo začasno zaustavitev trgovanja. Uprava borze je zaradi zaščite interesov vlagateljev zaustavila tudi trgovanje z delnicami Istrabenza, so sporočili z borze. Trgovanje z delnicami Petrola in Istrabenza bo zaustavljeno do konca trgovalnega dne.", "title": "Petrol objavil namero za prevzem Bavčarjevega Istrabenza", "keywords": "gospodarstvo;ekonomija", "lang": "slovenian"}
{"body": "Franci Pliberšek je dodobra razburkal javnost, ko je s pismom nalil čistega vina sindikatom in politiki. Dejan Turk pa razmere pri nas primerja s Titanikom, ki je zadel ob ledeno goro, nekateri pa še vedno plešejo na palubi.", "title": "'Slovenija se potaplja, nekateri pa še plešejo na palubi'", "keywords": "gospodarstvo;kriza;slovenija;franci;pliberšek;dejan;turk;japec;jakopin;izhod;iz;krize;tv;klub", "lang": "slovenian"}
{"body": "Ljubljana - Nepremičninsko podjetje Liz-Inženiring, ki je oktobra končalo v stečaju, je v zadnjih treh mesecih pred stečajem Gradbenemu podjetju Bohinj poplačalo terjatev v višini 250.000 evrov z dvema apartmajema v Bohinju. V zadnjem letu pred stečajem je Liz-Inženiring vodil Marjan Rekar, ki je bil v preteklosti med drugim predsednik uprave Slovenskih železnic. Po pojasnilih stečajnega upravitelja Simona Prelogarja prenos apartmajev na upnika pred stečajem pomeni domnevno izpodbojno dejanje po stečajnem zakonu, zato napoveduje vložitev tožbe. Upravitelj namreč lahko v stečaju izpodbija določene posle, če so bili v zadnjem letu pri poplačilu terjatev določeni upniki v privilegiranem položaju, drugi pa oškodovani. Rekar razlaga, da zaradi poplačila Gradbenega podjetja Bohinj z dvema apartmajema ne vidi nobenega problema: \"Stečajni upravitelj niti slučajno od prodaje teh dveh apartmajev ne bi mogel iztržiti, kolikor smo iztržili,\" pravi Rekar. Po njegovih zagotovilih s prenosom stanovanj ni bil oškodovan nihče od upnikov: \"Na apartmajih je imela Deželna banka Slovenije (DBS) vknjiženo hipoteko. To pomeni, da drugi upniki v stečaju iz tega naslova ne bi prejeli nobenih sredstev.\" Rekar dodaja, da je pri prenosu apartmajev na Gradbeno podjetje Bohinj DBS moral zagotoviti izbrisne pobotnice. Otvoritvene bilance Liz-Inženiringa, ki je do septembra 2008 kotiral na Ljubljanski borzi, Prelogar še ni izdelal. Iz lanskoletne bilance pa je razvidno, da je imela Skupina Liz-Inženiring 31. decembra lani od bilančne vsote v višini 23,7 milijona evrov 96 odstotkov dolžniškega kapitala. Glavni upniki so banke, ki jim Liz-Inženiring dolguje več kot 17 milijonov evrov. sebastjan.morozov@dnevnik.si", "title": "Pred stečajem Liz-Inženiringa Rekar prodal dve stanovanji", "keywords": "gospodarstvo;ekonomija", "lang": "slovenian"}
{"body": "Begunje na Gorenjskem - V skupini Elan podpirajo razvoj dogodkov glede stečajnega postopka nekdanjega Elana, so danes pojasnili za STA. Stečaj starega Elana bo namreč po napovedih stečajnega upravitelja Andreja Marinca predvidoma zaključen maja. Današnji Elan s tem stečajem nima več nič, saj so se s sodno poravnavo decembra lani sprostila vsa bremena na nepremičnine. Lani decembra je bila namreč podpisana sodna poravnava med Elanom, Komercialno in hipotekarno banko (KIH) Ljubljana v stečaju ter Gorenjsko banko za izbris zastavnih pravic na nepremičninah, ki so v lastništvu družbe Elan. Terjatve, zavarovane s hipotekami Gorenjske banke zoper Elan, se ocenjujejo v višini 16 milijonov evrov, terjatve KIH banke zoper Elan pa v višini 38 milijonov evrov. Za Elan je bila ta sodna poravnava, ki so jo uspeli zaključiti po 19 letih, izrednega pomena. S sprostitvijo bremen na nepremičnine, bo Elan lahko prosto razpolagal z nepremičninami in nima ogroženega poslovanja v prihodnosti. \"S to potezo smo vsi ključni akterji pridobili, uspela pa je zaradi uspešnega in kakovostnega poslovnega sodelovanja med Elanom in Gorenjsko banko,\" so prepričani v Elanu. Družba Elan kot pravna oseba ni več vključena v nikakršno razreševanje stečaja, prav tako pa ni ne stranka in ne stečajni dolžnik tega stečaja. \"Nekdanji Elan se je prodal, kupnina je šla v stečajno maso, katero razrešuje upravitelj Andrej Marinc,\" so še sporočili.", "title": "Skupina Elan pozdravlja epilog stečaja nekdanjega Elana, ki bo predvidoma zaključen maja", "keywords": "gospodarstvo;ekonomija", "lang": "slovenian"}
{"body": "Zdaj lahko le delavci sami zaženejo proizvodnjo na lončenih pečeh, s čimer bi ohranili minimalno možnost, da se kadna peč zažene pozneje, ko bi dobili kapital, pojasnjuje predsednik sindikata Steklarske nove Miklaužić. Zaveza Kapitalske družbe Kad iz prejšnjega tedna, da bi družbi, ki bi prevzela upravljanje sredstev Steklarske nove, zagotovila do četrtine oziroma do 100.000 evrov obratnega kapitala, če bi drugi strateški dobavitelji zagotovili preostalo, še velja, je po današnjem sestanku s predstavniki sindikata v družbi Steklarska nova v stečaju v Ljubljani povedal predsednik uprave Kada Borut Jamnik. Predsednik uprave Kada Borut Jamnik Naša zaveza še vedno velja. Še vedno smo pripravljeni zagotoviti četrtino potrebnega obratnega kapitala v naslednjih šestih mesecih, je dejal Jamnik in dodal, da mora poslovodstvo družbe Steklarska, proizvodnja stekla, s ključnimi partnerji doseči dogovor. Danes so po Jamnikovih besedah razčistili, da bi Geoplin lahko plin dobavljal z zamikom plačila, o tem, kako bi se ta plačila zavarovala, pa se Geoplin in Zupan minuli četrtek nista uspela dogovoriti. Med Zupanom in Geoplinom ni prišlo do dokončnega dogovora o zavarovanju plačil ali z izvoznimi terjatvami, z vstopom vseh partnerjev v dobavne pogodbe ali kako drugače. Gre za tehnične zadeve ki jih mora dogovoriti družba z dobavitelji, je dejal Jamnik. Direktor Geoplina Alojz Stana pravi, da odgovora na ponudbo Geoplina, da so pripravljeni sodelovati s potencialnim novim najemnikom, ob predpostavki, da bi lahko plačila zamaknili ob določenih garancijah, do danes ni bilo. Če damo ponudbo, pričakujemo odgovor, nato pa se je treba o stvareh podrobneje dogovoriti, je povedal Stana. GEN-I je, kot je znano, danes ponudil, da bi, če bi se Kad, Zupan, stečajni upravitelj Štefan Rola in preostali dobavitelji dogovorili, za šest mesecev zagotavljal dobavo električne energije z odloženim plačilom. Kad je sicer pripravil pravno odličnost dogovora, po kateri vsi vstopajo v podjem pod enakimi pogoji. Če ga podpišejo, je na družbi Steklarska, proizvodnja stekla, da podpiše najemno pogodbo s stečajnim upraviteljem, je dejal Jamnik. Zupan pravi, da za nas sprejemljivih razmer pri dobaviteljih nismo uspeli doseči . Peč bodo sedaj ohladili do konca, opreme in proizvodnje ne bodo najeli. Za nas je peč ohlajena in ne vidimo več možnosti za najem in nadaljevanje dela, pravi. Delavci Steklarske nove Predsednik podjetniškega sindikata Steklarske nove Stjepan Miklaužić, ki je tudi eden izmed petih družbenikov novoustanovljene družbe Steklarska, proizvodnja stekla, je dejal, da so vsi dvignili roke, tudi novi družbeniki . Po Miklaužićevih besedah lahko sedaj delavci le sami zaženejo proizvodnjo na lončenih pečeh, s čimer bi ohranili minimalno možnost, da se omenjena kadna peč zažene kasneje, ko bi dobili nekaj kapitala. Zupan sicer pravi, da ponovni zagon pri teh pečeh ni običajna praksa. Ocenjuje, da bi bilo za vnovičen zagon potrebnih vsaj 70.000 evrov, vprašljiva pa bi bila tudi življenjska doba peči in kakovost proizvedenega stekla. Je za stečaj kriva uprava? Iz Kada pa so sporočili, da so stečajnemu upravitelju Štefanu Roli predlagali posebno revizijo, s katero bi preverili poslovanje uprave od leta 2005 do 2008. V Kadu namreč sumijo, da je uprava podjetja opravljala določene nezakonite transakcije, ki so povzročile znižanje vrednosti sredstev ter poslabšanje finančnega položaja družbe in posledično stečaj družbe. Posebno revizijo bi plačala Kapitalska družba sama. V Kadu so posebej opozorili na določena področja, ki bi bila glavni predmet revizije, in sicer obračunavanje in plačevanje prispevkov, ki jih je družba kot zavezanec dolžna plačevati, najemanje in dajanje kreditov, vodenje zalog zagotovljenih izdelkov ter vodenje in izvršitev posameznih pravnih dejanj na podlagi potrjene prisilne poravnave v letu 2005. Jamnik je dejal, da bi se lahko z revizijo potencialno povečala stečajna masa, iz katere se prednostno poravnajo terjatve zaposlenih do družbe. Danes so se dogovorili, da bo Kad spremljal proces predvidenih odmer pokojnin za zaposlene v Steklarski novi, za katerega so se junija dogovorili predstavniki Zavoda za pokojninsko in invalidsko zavarovanje ZPIZ, davčne uprave, ministrstva za finance in predstavnikom vlade. Celjska območna enota bo po Jamnikovih besedah v naslednjih dneh preverila dejanski izračun in morebitno znižanje pravic zaposlenih do pokojnin. Šlo naj bi za neplačane prispevke za pokojninsko zavarovanje za skoraj tri leta, in sicer v skupni višini 2,5 milijona evrov.", "title": "'Vsi so dvignili roke'", "keywords": "steklarska;nova;stečaj;delavci;kapitalska;družba", "lang": "slovenian"}
{"body": "Odločitev o tem mora sprejeti vlada S prvim marcem bo najverjetneje začela veljati nova uredba, ki zvišuje cene notranjega prevoza v železniškem prometu za šest odstotkov. Vlada bo na četrtkovi seji obravnavala predlog ministrstva za gospodarstvo o povišanju cen prevoza potnikov po železnici v notranjem prometu. Če bo predlog sprejet, se bodo cene zvišale za šest odstotkov, poroča Žurnal24. Povišanje cen je bilo sicer načrtovano že v osnutku poslovnega načrta Slovenskih železnic SŽ, na podlagi česar so v SŽ-ju naredili tudi oceno letošnjih transportnih prihodkov. V predlogu gospodarskega ministrstva navajajo tudi, da cene javnega cestnega prevoza potnikov presegajo cene notranjega železniškega potniškega prometa v povprečju za 45 odstotkov. Zato se jim zdi smiselno, da se cene železniškega prevoza približajo tistim v cestnem prevozu. Po novem bi bile cene višje za od 40 do 50 centov, na Uradu za makroekonomske raziskave in razvoj pa računajo, da bo inflacija zaradi tega višja za 0,012 odstotne točke.", "title": "Marca dražje z vlaki?", "keywords": "Gospodarstvo", "lang": "slovenian"}
{"body": "Konstruktor. Plečko ni držal obljube, stečaja še ne bo. Del plač napovedanih za petek, prizadevanje za prisilno poravnavo. Slabih 300 stavkajočih delavcev mariborskega gradbenega podjetja Konstruktor danes ni dočakalo sedanjega direktorja Marka Plečka, ki jim je v petek obljubil, da bo vložil predlog za stečaj. Namesto njega je pred delavce stopil Samo Majcenovič, prek ptujskega podjetja Vinstor-Vis solastnik Konstruktorja in novi direktor gradbenega velikana. Rešitev je prisilna poravnava \"Prepričan sem, da je Konstruktor možno rešiti, saj zdravo jedro še obstaja. Zakon nam dopušča možnost prisilne poravnave in upamo, da bo ta uspela,\" je nagovoril delavce ter jim del zaostalih plač obljubil do petka. \"Terjatev in zalog je dovolj, že cel teden se pogovarjam z bodočimi upniki in delam na izterjavi dolgov. Pri gradnji hotela City III je denimo ostalo 2,4 milijona neplačil,\" je dejal Majcenovič in razkril, da je bil sam tisti, ki je obljubljal dokapitalizacijo podjetja, ker \"verjame v zgodbo o Konstruktorju\". Dolgoročno pa rešitev vidi v ustvarjanju novega dela in novih vrednosti. Glede Marka Plečka, ki ga je sam pripeljal v podjetje, pa je dejal, da ta za zdaj še ostaja v podjetju, so pa zaradi nastale situacije razočarani vsi. Sindikat zbira dokumente Da gre za zavlačevanje, saj še nobena prisilna poravnava v gradbeništvu v Sloveniji ni uspela, pa menijo sindikati. Delavce so zato že seznanili, da imajo možnost, da prek jamstvenega sklada sami vložijo predlog za stečaj. \"Zbrali bomo vsa potrebna dokazila, izpiske iz bank o neplačanih plačah in upamo, da bo država pomagala,\" je dejal Gregor Cerar, sekretar Zveze svobodnih sindikatov Slovenije in priznal, da ta scenarij odpade, če delavci v petek obljubljeno plačo dejansko tudi dobijo. Nov zbor stavkajočih delavcev so napovedali v ponedeljek, stavka pa medtem teče dalje.", "title": "Pojavil se je nov direktor", "keywords": "Konstruktor;Samo Majcenovič;stečaj;", "lang": "slovenian"}
{"body": "Najbolj prodajane cigarete se bodo s sedanjih 2,20 evra podražile na 2,35 evra, od tega bo 1,77 evra odšlo v državno blagajno. Vlada je na današnji dopisni seji sprejela novo uredbo o višini trošarine za cigarete. Na podlagi novih drobnoprodajnih cen cigaret, ki so jih prijavili zavezanci, se bo 1. maja 2009 cena najbolje prodajanih cigaret spremenila in bo znašala 2,35 evra za zavojček, so sporočili z Urada vlade za komuniciranje. Celotna trošarina za cigarete se bo 1. maja povečala s 64 na 69 evrov na tisoč cigaret. Pri 20-odstotnem DDV in 69 evrih trošarine znaša celotna obremenitev cigaret iz najbolje prodajanega cenovnega razreda dobrih 75 odstotkov drobnoprodajne cene oziroma 1,77 evra za zavojček. Finančni učinek iz povišanja trošarin znaša 24 milijonov evrov na letni ravni oziroma dva milijona evrov na mesec. Zadnja podražitev cigaret je bila sicer 1. julija 2007, ko so se cene najbolj prodajanih cigaret zvišale z dveh evrov na 2,20 evra.", "title": "Vlada je določila ceno cigaret", "keywords": "trošarine;tobak;uredba;cena", "lang": "slovenian"}
{"body": "Država ne bo pomagala panogam, ampak podjetjem Vlada ne bo pomagala panogi gradbeništva, ampak bo pomagala obetavnim podjetjem, je po srečanju z bančniki in gospodarstveniki dejal premier Borut Pahor. Premier se je zato na predlog gospodarskega ministra Mateja Lahovnika odločil, da se krize ne bo reševalo sektorsko , saj bi, če bi pomagali podjetjem, ki so zadolžena in nimajo poslovnih ambicij ali zdravih jeder, metali denar davkoplačevalcev v vrečo brez dna . Klinično mrtev del, ki ga zdaj ohranjamo pri življenju z umetnim dihanjem, tem bomo umetno dihanje odklopili, dodaja. Gradbeništvu lahko pomagajo predvsem nove investicije, pri čemer bo treba poiskati tudi tuje vlagatelje, meni Pahor. Lastniki morajo prevzeti odgovornost za podjetja Udeleženci sestanka so ugotovili, da je problem likvidnosti podjetij v plačilni nedisciplini in plačilni nesposobnosti podjetij. Predsednik uprave SID Banke Sibil Svilan je v zvezi s tem dejal, da se obseg kreditiranja povečuje, rast kreditiranja pa je višja od BDP-ja. Bančniki težavo vidijo predvsem v solventnosti podjetij, za katera bi morali odgovornost prevzeti lastniki in ki bi jih morali jih dokapitalizirati.", "title": "Pahor Klinično mrtvim bomo odklopili umetno dihanje", "keywords": "Gospodarstvo", "lang": "slovenian"}
{"body": "Infold Holding je sklical skupščino, na kateri bodo glasovali o dokapitalizaciji in poplačilu 156 milijonov evrov dolga. S tem bi se družba izvila iz primeža insolventnosti in se izognila stečaju. Boško Šrot, ko je bil še predsednik uprave Pivovarne Laško. Na skupščini Infond Holdinga, ki je sklicana za 15. oktober, bodo lastniki glasovali o razrešnici upravi in nadzornemu svetu, dokapitalizaciji družbe s stvarnimi in denarnimi vložki, novem članu nadzornega sveta in selitvi sedeža družbe v Ljubljano. V okviru dokapitalizacije bi s konverzijo dolgov Infond Holding lahko povečal osnovni kapital za 156 milijonov evrov, z denarnim vplačilom pa za 50 milijonov. Celotni osnovni kapital bi tako lahko znašal največ 206 milijonov evrov. S konverzijo dolgov do 156 milijonov evrov V sklicu skupščine je uprava družbe navedla dolgove do Centra naložb 71,8 milijona evrov, Pivovarne Laško 1,7 milijona evrov, Dela 6,5 milijona evrov, Radenske 16,3 milijona evrov, Pivovarne Union 26,5 milijona evrov, Fructal 3,2 milijona evrov, Perutnina Ptuj 6,1 milijona evrov, Zlata moneta II 10 milijonov evrov, GB 2,2 milijona evrov in Hypo banke 11,6 milijona evrov. Po predlogu uprave bi upniki vplačali nove delnice, ki bi jih družba izdala zaradi povečanja osnovnega kapitala. Tako bi upniki dejansko namesto denarja, ki jim ga Infond Holding dolguje, dobili delnice Infond Holdinga v vrednosti 3,22 evra na delnico. Na povečanje tega osnovnega kapitala s konverzacijo dolgov morajo seveda pristati tudi upniki. Center naložbe Z dokapitalizacijo do 50 milijonov evrov Za dokapitalizacijo bi družba izdala 15.504.357 delnic, vrednost delnice bi bila 3,22 evra. Prednostno pravico pri dokapitalizaciji bodo imeli dosedanji delničarji. Če bi bila dokapitalizacija uspešna, bi se osnovni kapital povečal za 50 milijonov evrov. Za dokapitalizacijo more glasovati vsaj 75 odstotkov kapitala, vplačane pa morajo biti vse delnice. Uprava je predlagala dokapitalizacijo, ker je ugotovila, da ima glede na obveznosti premalo kapitala. Direktor Infond Holdinga Matjaž Rutar je v začetku avgusta objavil, da je družba insolventna, če držijo v javnosti objavljene informacije, da so banke zasegle za posojila zastavljene deleže v Pivovarni Laško in Mercatorju. Večinski lastnik Infond Holdinga je Boško Šrot, pred kratkim pa je v lastništvo vstopil tudi italijanski poslovnež Pierpaolo Cerani. Če Infond Holdingu načrtovane spremembe ne bi uspele, bi najverjetneje sledil stečaj družbe. Boško Šrot nejverjetneje ne bo več nadzornik v Radenski Delničarji Pivovarne Union in Radenske bodo na ločenih skupščinah 13. oktobra med drugim odločali o odpoklicu člana nadzornega sveta Boška Šrota. Šrot je bil nadzornik omenjenih podjetij kot predstavnik lastnika, družbe Pivovarna Laško, ki jo je do nedavnega lastniško obvladoval prek Infond Holdinga.", "title": "S konverzijo dolgov do rešitve Infond Holdinga", "keywords": "infond;holding;dokapitalizacija;dolgovi;stečaj;skupščina", "lang": "slovenian"}
{"body": "Podjetje v stečaju dobilo državno jamstvo za staro posojilo Državno pravobranilstvo je ugotovilo, da podjetje Gradis Celje zdaj v stečaju, ki je za posojilo dobilo državno jamstvo, ni izpolnjevalo zakonskih zahtev. Bo kdo odgovarjal? Konec junija so na ministrstvu za finance za MMC potrdili vložen zahtevek za unovčitev jamstva za eno pravno osebo v skupni vrednosti 2,6 milijona evrov. Jamstvi sta se nanašali na posojili Gradisu Celje, saj je to šlo izmed vseh prejemnikov posojil v okviru sheme prvo v stečaj, in sicer marca letos. Zahtevek je nato pod drobnogled vzelo državno pravobranilstvo, ki pa je ob preverjanju pogojev za unovčitev jamstva ugotovilo, da eno izmed posojil ne ustreza zahtevam zakona o jamstveni shemi, poročajo Finance. Gradis dobil državno jamstvo za staro posojilo Gradis Celje je namreč dobil 33-odstotno državno jamstvo za posojilo, za katerega je s poslovno banko pogodbo sklenil že 26. marca lani, dober mesec, preden je sploh začela veljati uredba za izvajanje zakona o jamstveni shemi 9. maja, ki sicer tudi določa, da državna jamstva veljajo le za nova posojila. Jamstvo vredno 0,8 milijona evrov Katera banka je z jamstveno shemo prevalila breme na državo, ni znano, je pa največja upnica podjetja Abanka. Kot še piše časnik, je bilo odobreno posojilo za 2,4 milijona evrov, kar pomeni, da je država zanj jamčila okoli 0,8 milijona evrov davkoplačevalskega denarja. Po besedah generalnega državnega pravobranilca Boštjana Tratarja po veljavnih predpisih aktivnosti v zvezi z izdajo jamstev izvaja državna SID banka pod vodstvom Sibila Svilana. Na ministrstvu pa se v imenu banke SID izgovarjajo na poslovno banko, ki je prijavila sporno posojilo v jamstveno shemo. Obrazec za prijavo posojila v jamstveno shemo ne vsebuje podatka o datumu kreditne pogodbe, pravijo na ministrstvu, kjer so omenjeni obrazec sicer predpisali. Bo sploh kdo odgovarjal za nepravičeno poroštvo? Za SID banko tako sankcij ne bo, ali bo kaznovana poslovna banka, pa še ni jasno. Zakon ob ničnosti pogodbe za banko predvideva denarno kazen v višini do pet odstotkov glavnice posojila, pri čemer mora biti kazen predvidena v pogodbi. Ali je, pa ni znano, zaključujejo v Financah. Za jamstva v rebalansu proračuna 23,6 milijona evrov Spomnimo jamstvena shema za podjetja je začela veljati maja lani. Vlada je želela tako sprostiti posojilni krč in družbam, ki niso bile v finančnih težavah in so izplačevale plače ter prispevke, omogočiti pridobitev večjih posojil. Avgusta so tako možnost ponudili tudi fizičnim osebam, ki so v začasnem delovnem razmerju ali pa so zaradi gospodarske krize izgubile službo in zato težko dobijo posojilo. Kljub zagotavljanjem ministrstva, da država ne bo jamčila za posojila nezdravim podjetjem, so v rebalansku proračuna prav za primere vnovčitve jamstev namenili 23,6 milijona evrov.", "title": "Gradis neupravičeno dobil državno jamstvo, bo kdo odgovarjal?", "keywords": "Gospodarstvo", "lang": "slovenian"}
{"body": "Evropska centralna banka v skladu s pričakovanji ni spremenila ključne obrestne mere. Ta je še naprej 4 odstotke. Prvi mož ECB Jean-Claude Trichet Predsednik ECB Jean-Claude Trichet je izrazil zaskrbljenost zaradi stopnje inflacije in napovedal, da povišanje obrestne mere v prihodnosti ni izključeno. Kot je dejal Trichet po seji sveta ECB, ki ga sestavlja šest članov izvršnega odbora ECB in 13 guvernerjev centralnih bank držav z evrom, med njimi guverner Banke Slovenije Marko Kranjc, bo banka pozorno spremljala razmere v območju evra. Pri tem je Trichet napovedal, da je banka pripravljena ukrepati proti inflaciji, izrazil pa je zaskrbljenost predvsem nad višanjem cen energentov in nad vse bolj nestanovitnimi razmerami na svetovnih trgih. Svet Evropske centralne banke ECB, ki ga sestavlja 13 guvernerjev centralnih bank držav z evrom in šest članov izvršnega odbora ECB na čelu s predsednikom Jean-Claudeom Trichetom, je na današnji seji v Frankfurtu ključno obrestno mero za območje po napovedih ekonomistov pustila nespremenjeno pri štirih odstotkih. Glavna razloga za to sta krepitev vrednosti evra in znaki upočasnjevanja gospodarske rasti v območju evra. Tudi minuli mesec brez sprememb Svet ECB tudi na septembrskem zasedanju ni zvišal ključne obrestne mere za območje evra, ki od junija znaša štiri odstotke. Predsednik ECB Trichet je sicer pustil odprta vrata zvišanju obrestnih mer v prihodnjih mesecih, saj je ocenil, da obstajajo tveganja za zvišanje inflacije. Inflacija je po prvih ocenah evropskega statističnega urada Eurostat septembra že prestopila mejo dveh odstotkov in znaša 2,1 odstotka. ECB je napovedala, da bo razmere skrbno spremljala. Zadolžena je namreč za zagotavljanje cenovne stabilnosti v območju evra in na inflacijske pritiske dosledno odgovarja z zvišanjem ključne obrestne mere za območje evra. Evropska centralna banka Gospodarska rast do konca leta robustna Gospodarska rast bo po pričakovanjih v območju evra do konca leta ostala robustna, saj gospodarske osnove ostajajo zdrave, a tveganja za upočasnitev rasti naraščajo zaradi nedavnih finančnih nemirov v ZDA ter tamkajšnje bolj upočasnjene rasti, v danes objavljenem četrtletnem poročilu o območju evra ugotavlja Evropska komisija. Rast je poganjala predvsem zasebna potrošnja, spodbujena z močnim trgom dela, dejavnost v gradbeništvu pa se je zmanjšala, zaradi česar so celotne naložbe upadle prvič v petih letih. Po krepki rasti v petih zaporednih četrtletij se je rast v drugem letošnjem četrtletju upočasnila in je znašala 0,3 odstotka bruto domačega proizvoda BDP, kar je zgolj polovica spomladanske napovedi. Delno je to povezano z vremenskimi pogoji, mogoče pa je tudi signal, da je poslovni cikel območja evra dozorel, je zapisano v poročilu. Zaupanje potrošnikov ostaja nad povprečjem, čeprav se je znižalo čez poletje, ugotavlja komisija, obenem pa je oslabljeno tudi zaupanje investitorjev zaradi turbulenc na finančnih trgih. Zaradi izpostavljenosti so morale posredovati centralne banke v državah z evrom kot tudi v ZDA, dodaja komisija, ki pa zaenkrat končnih učinkov in tudi trajanja krize ne more oceniti, vsekakor pa pričakuje strožje ocenjevanje tveganj ter ostrejše pogoje za dodeljevanje posojil.", "title": "Odločitev ECB pričakovana", "keywords": "svet;centralna;banka;evropska;obrestna;emra;evropa", "lang": "slovenian"}
{"body": "Telekom dosegel 100 evrov, prebujenje Krkinih delnic Ljubljanska borza je zaradi razgretega dogajanja v Gorenju zaustavila trgovanje z delnicami velenjskega izvoznika. Uprava je prejela neprijetno pismo, mogoče je, da dokapitalizacija ne bo uspela. Philip Sluiter, nekdanji član uprave Gorenja in predtem lastnika nizozemske družbe Atag ki jo je pred kratkim kupilo Gorenje, je v pismu sporočil svoje pogoje, pod katerimi bi sodeloval pri dokapitalizaciji Gorenja. Za trenutno upravo je postavil nekaj neprijetnih pogojev. Odločitev za sprejem oz. zavrnitev njegove ponudbe ni enostavna, saj vsaka odločitev nosi posledice. Za upravo ne pa nujno za vse delničarje bi bila najboljša možnost, da bi poiskali princa na belem konju, ki bi vplačal sredstva brez preveč vprašanj. Glede na to, da je g. Sluiter čas za odgovor omejil do danes do 16. ure, ima uprava verjetno polne roke dela. Če bo sprejela njegovo ponudbo, pričakujem v torek pozitivno reakcijo vlagateljev na borzi, je za MMC povedal Peter Jenčič, upravljavec pri Alta skladih. Krka spremenila smer, Telekom spet pri stotaku V tretjem krogu jesenske dokapitalizacije so v Gorenju nameravali zbrati skoraj 25 milijonov evrov svežega kapitala za lažje doseganje strateških ciljev. Vrednost Gorenjevih delnic se je do trenutka, ko je borza zaustavila trgovanje z njimi to je bilo le 20 minut pred zaprtjem trga, ob le 20 tisoč evrih prometa znižala za odstotek, na 12,85 evra. Vseeno je delniški indeks SBI TOP 854 točk pridobil dve tretjini odstotka, potem ko so se končno prebudile Krkine delnice. Njihov tečaj je prejšnji teden padel za 2,68 odstotka, tokrat pa je novomeški farmacevt hitro pridobil večino izgubljenega in se ob 463 tisoč evrih prometa povzpel do 62,8 evra. Telekom je spet dosegel 100 evrov, več kot odstotek dražje pa so tudi delnice Nove KBM. Tečaji delnic v prvi kotaciji NOVA KBM+1,68 % 10,39 EUR KRKA+1,23 %61,82 TELEKOM+1,23 % 99,50 LUKA+0,52 %18,29 PETROL+0,37 % 271,02 MERCATOR+0,17 %155,37 INTEREUROPA-0,61 %3,95 GORENJE-1,05 %12,85 Man tarča Volkswagnovega prevzema? Prejšnji teden je bil na vodilnih zahodnih borzah negativen, newyorški Dow Jones pa je izgubil 2,2 odstotka. Kljub vsem ugibanjem, kakšna bo usoda irskega gospodarstva, se je v ponedeljek spet vrnila zelena barva, ki označuje rast. Zasluge za to ima tudi novica o močni rasti septembrskega izvoza v evroobmočju. Frankfurtski DAX 30 6.775 točk je bil tako ob 14. uri za več kot pol odstotka v plusu. Nemški proizvajalec tovornjakov Man naj bi bil tarča Volkswagnovega prevzema prek hčerinske družbe Scania. Manove delnice so poskočile za sedem odstotkov. Zaradi dražjih surovin so po Evropi pridobivale tudi delnice rudarskih podjetij, medtem ko so bile irske banke spet na dnu tečajnice. Delnice banke Bank of Ireland so padle za več kot štiri odstotke. Irska naj bi zaprosila za pomoč Iz krogov Evropske unije je slišati, da naj bi se kmalu začeli pogovori o denarni pomoči Irski, medtem pa je tudi Irish Independent objavil novico, da utegne irska vlada zaprositi za pomoč. Unija želi, da bi Dublin res sprejel pomoč, čeprav lahko do sredine leta 2011 izpolnjuje svoje obveznosti. Nihče si namreč ne želi ponovitve grškega scenarija, ko so proračunske težave ene države vso evroobmočje pahnile v kreditno krizo. Za mirnost finančnih trgov bi morala Irska prejeti od 45 do 90 milijard evrov. Kar nekaj evropskih bank zlasti Royal Bank of Scotland in nemška Hypo je zelo izpostavljenih zaradi irskega dolga, zato si zelo prizadevajo za rešitev težav. Finančne krivulje, Val 202 Veliko število bikovsko naravnanih vlagateljev je lahko svarilni znak Republikanci v boj s Fedom Dolar je dosegel najvišjo vrednost v zadnjih šestih tednih, potem ko je donos ameriške 10-letne obveznice dosegel 2,84 odstotka, kar je največ v zadnjih dveh mesecih. Vzrok za rast je zapis v Wall Street Journalu, da skupina ekonomistov pod taktirko republikancev načrtuje kampanjo, s katero bi Zvezne rezerve odvrnili od načrtovanega 2. kroga odkupov državnih obveznic, za kar bi Fed odštel 600 milijard dolarjev. Za evro je treba plačati dobrih 1,36 dolarja. Cena lahke nafte se je po občutnih petkovih padcih, ko se je za skoraj tri dolarje odmaknila od 25-mesečnega vrha, pobrala in se povzpela nad 85,5 dolarja. Mednarodna agencija za energijo je zvišala napoved za rast povpraševanja po nafti.", "title": "Uprava Gorenja sestavlja odgovor na neprijetno pismo", "keywords": "Gospodarstvo", "lang": "slovenian"}
{"body": "Ljubljana - Zdaj že nekdanja članica uprave Palome Mateja Perger je danes razloge za svojo krivdno razrešitev označila kot neargumentirane in neutemeljene. Zoper četrtkovo odločitev nadzornega sveta družbe iz Sladkega Vrha, ki je bila po njenih besedah zaradi določenih aktivnosti nadzornikov delno pričakovana, bo zato vložila tožbo. Kot je Pergerjeva povedala na današnji novinarski konferenci v Ljubljani, se je nadzorni svet družbe za njeno krivdno razrešitev odločil zaradi nespoštovanja statutarnih določil pri nekaterih postopkih. \"Ne vem, za katere postopke gre. Za tiste, ki se jih spomnim, pa so taki očitki neargumentirani,\" je zatrdila Pergerjeva. Čeprav je Pergerjeva odpoklic vsaj delno pričakovala, pa določeno začudenje po njenih besedah ostaja, saj ji je nadzorni svet predhodno izkazal zaupanje. \"Še vedno verjamem v dejstvo, da Paloma zasluži svojo dolgoročno priložnost. Dosedanja uprava je to priložnost podjetja prepoznala,\" je poudarila. Predsednika uprave Palome Danila Marina, ki mu nadzorniki niso podaljšali mandata - ta se mu izteče 2. avgusta -, na novinarski konferenci ni bilo. Je pa prek predstavnikov za odnose z javnostmi sporočil, da nepodaljšanje mandata in odpoklic članice uprave pomeni blokado ali vsaj močno upočasnitev nadaljnjega razvoja podjetja. Marin je prepričan, da je nadzorni svet podjetju povzročil večmilijonsko škodo.", "title": "Nekdanja članica uprave Palome Mateja Perger s tožbo zoper krivdno razrešitev", "keywords": "gospodarstvo;ekonomija", "lang": "slovenian"}
{"body": "Ljubljana - Družba Žurnal media ima od sredine novembra novo upravo. Vodi jo odgovorni urednik brezplačnega dnevnika in tednika Žurnal24 Goran Novković, poleg njega pa sta v upravi še dosedanji prokurist Georg Dopplehofer in Tomaž Bergoč, ki je bil tudi član dosedanje uprave, so danes sporočili iz podjetja. Novković ostaja tudi odgovorni urednik Žurnala24. Dosedanja članica uprave Simona Zavratnik se po treh letih uspešnega dela poslavlja in bo v prihodnje skrbela za projekte v družbi Styria Media International. \"Poleg drugih dosežkov je Simona Zavratnik prispevala k velikemu uspehu našega brezplačnega časnika Žurnal24 zlasti z optimizacijo distribucije,\" je ob tej priložnosti dejal član uprave Styrie Klaus Schweighofer, in dodal, da se remitenda časnika Žurnal24 meri v nekaj promilih, \"kar sodi v mednarodnem merilu med največje dosežke v industriji brezplačnih časnikov\". Novković je bil za člana uprave izbran na podlagi svojega dela za razvoj tiskanih edicij družbe Žurnal media, Georg Doppelhofer pa kot kot prokurist, odgovoren za razvoj digitalne platforme zurnal24.si. Tomaž Bergoč bo v upravi še naprej skrbel za poslovni področji prodaje in marketinga.", "title": "Goran Novković odslej na čelu uprave družbe Žurnal media", "keywords": "gospodarstvo;ekonomija", "lang": "slovenian"}
{"body": "Plače so za 8 odstotkov višje kot lani Statistični urad RS-ja je objavil začasne podatke, po katerih se je povprečna neto plača v Sloveniji marca zvišala za 1,6 odstotka. Povprečna mesečna bruto plača za marec je znašala 1.352,87 EUR, neto pa 878,73 EUR, kar pomeni, da se je bruto plača v povprečju zvišala za dva odstotka v primerjavi s februarjem, neto plača pa za 1,6 odstotka. V primerjavi z lanskim marcem se je povprečna bruto plača zvišala za osem odstotkov. Razlog za povišanje povprečnih plač za marec 2008 v primerjavi s februarjem je predvsem povečano število izplačanih izrednih izplačil zaradi uspešnosti poslovanja, še ugotavljajo na Sursu. Povprečna mesečna bruto plača za prvo četrtletje letošnjega leta je znašala 1.334,98 evrov in se je v primerjavi z istim obdobjem lanskega leta zvišala za 7,8 odstotka. Realno se je povprečna bruto plača v prvih treh mesecih letošnjega leta zvišala za 1,1 odstotka v primerjavi z istim obdobjem lani.", "title": "Povprečna plača višja za 1,6 odstotka", "keywords": "plača", "lang": "slovenian"}
{"body": "Predlogi. Polovica predlaganih novih lovnih vrst ptic v Sloveniji ogroženih. Šokantna stvar pri predlogu je, da predvideva tudi streljanje močno ogroženih vrst ptic v Sloveniji. Tako je predlog za širitev seznama lovnih vrst ptic in podaljševanja lovnih dob komentiral varstveni ornitolog pri Društvu za opazovanje in proučevanje ptic Slovenije (DOPPS) Tomaž Mihelič. “Če pogledamo štiri predlagane vrste – jerebico, sloko, kozico in kreheljca, vidimo, da je vsaka od njih v Sloveniji ogrožena kot gnezdilka in da govorimo o peščici gnezdečih parov v Sloveniji,” so opozorili. Kdo je predlagal Predlog. MKO je v program dela za letos uvrstilo uredbo o spremembah in dopolnitvah uredbe o določitvi divjadi in njihovih lovnih dobah. MKO je prejelo predloge LZS, zavoda za gozdove in Erica Velenje. Na povzetek teh predlogov je podal mnenje Sektor za ohranjanje narave MKO, takšen povzetek pa so v mnenje poslali tudi DOPPS. Pobijanje ni potrebno Povzetek predlogov, ki so jim ga v mnenje poslali z ministrstva za kmetijstvo in okolje (MKO) predvideva uvrstitev osmih zavarovanih ptic med lovno divjad, pravijo v društvu. “Med njimi tudi ruševca in kormorana, ki v skladu s ptičjo direktivo na območju Evropske unije ne moreta biti lovni vrsti,” so opozorili. Poleg zgoraj omenjenih vrst sta v predlogu še liska in grivar, ki se ga zlahka zamenja z ogroženim duplarjem (Columba oenas). Vrste ptic, ki so navedene v predlogu, po zagotovilih društva ne delajo škode, umetno uravnavanje populacije pa ni potrebno. “Pri lovu na te vrste bi šlo zgolj za ubijanje za šport in zabavo,” so dodali. “Uredba je še v fazi, ko še niti niso bila soočena vsa različna mnenja,” so povedali na MKO. Sklicati nameravajo sestanek vseh ustanov in društev, v medresorsko usklajevanje bi poslali šele usklajeno različico. “Lovci nikoli nismo in tudi ne nameravamo loviti ptic, ki so ogrožene,” so se odzvali na Lovski zvezi Slovenije (LZS). Dodali so, da predlagajo predvsem lov na sloko in goloba grivarja, “vrsti, ki se povečujeta”. Odstrel preostalih ptic pa bi bil strogo načrtovan.", "title": "“Ubijanje za šport in zabavo”", "keywords": "DOPPS;zaščitene ptice;lov;ogrožene;", "lang": "slovenian"}
{"body": "Britanska centralna banka rešuje Northern Rock Tuje borze so pričakovanju torkovega zasedanja Feda zadnje dni pridobivale. Dow Jones je imel celo najboljši teden v zadnjih petih mesecih. Vrednost najpomembnejšega delniškega indeksa se je po petkovem 0,13-odstotnem porastu ustavila pri 13.442 točkah, kar je 2,5 odstotka nad vrednostjo z začetka tedna. Še zdaleč to ne pomeni, da se je borzno nebo zjasnilo. Kreditna kriza še naprej vpliva na trg. V petek je investicijska hiša Merrill Lynch opozorila, da bo imela zaradi nepremičninske krize in s tem povezanih težav na trgu drugorazrednih hipotekarnih posojil manjši dobiček v tretjem četrtletju. BoE rešuje Northern Rock Še večje težave ima britanska hipotekarna banka Northern Rock, ki je za pomoč prosila Bank of England in dobila rešilne milijone. Delnice so padle za 31 odstotkov. Gre za največji enodnevni padec teh delnic, odkar so bile pred desetimi leti sprejete v elitni londonski indeks FTSE 100. Vseevropski delniški indeks FTSEurofirst 300 1.507 točk je v petek zaradi slabe predstave finančnih delnic izgubil 1,1 odstotka, kar je bil njegov prvi padec po treh dneh rasti. Na tedenski je pridobil 0,8 odstotka. Naftni rekord, šibek dolar Ameriška centralna banka Fed bo v torek po štirih letih skoraj zanesljivo prvič znižala obresti, morda ne za klasičnih 0,25 odstotne točke, ampak za 50 bazičnih točk. V novem tednu bodo v ospredju tudi objavljeni rezultati finančnih institucij v tretjem četrtletju, ko bo dokončno postalo jasno, kakšno škodo je naredila kreditna kriza. Teden je bil še v znamenju nafte, ki je prvič presegla 80 dolarjev za sod, in šibkega dolarja. Ker naj bi obresti v ZDA padale, v Evropi pa kvečjemu rasle, je bilo treba za evro odšteti tudi 1,393 dolarja. Zlato se je utrdilo nad mejo 700 dolarjev za unčo.", "title": "Novi pretresi na finančnem trgu", "keywords": "borza;delnice", "lang": "slovenian"}
{"body": "Zoran Jankovič Bojijo se, da bi se vrn8il v politko Davčna uprava je Juretu Jankoviću prepovedala razpolaganje s 50-odstotnim deležem v Electi Holdingu, krovnem podjetju skupine Electa. Kot kaže, je bil Durs prepozen. Kot poroča Dnevnik, se je Durs še pred koncem davčnoinšpekcijskega nadzora nad mlajšim sinom ljubljanskega župana Zorana Jankovića odločil za zavarovanje pričakovane davčne obveznosti, saj je zelo verjetno, da bo moral plačati dodaten davek. Zoran Jankovič Bojijo se, da bi se vrnil v politiko Zoran Janković, ki se je iz državne politike po lastnih besedah umaknil in zdaj dela le kot ljubljanski župan, je prepričan, da informacije iz Dursa prihajajo, ker se nekdo boji njegove vrnitve v državno politiko. Janković je za Radio Slovenija dejal, da Jure Janković še ni dobil nobene odločbe iz Dursa in da nekdo iz Dursa o svojih zavezancih posluje prek medijev . Očitno je strah pred tem, da se, kot nekateri napovedujejo, vračam v državno politiko, tako velik, da je zdaj treba vse narediti, je dejal Zoran Janković. Postopek še ni končan, na Dursu pa ne vedo, kako so informacije pricurljale v javnost. Porabi več kot zasluži Na Dursu so po pisanju Dnevnika sicer ugotovili, da zasebna poraba in premoženje Jureta Jankovića precej presegata uradno prijavljene dohodke. Durs se je za zamrznitev odločil, saj pričakuje, da bo morda celo nemogoče, da bo Janković davek plačal. Njegovo finančno stanje je namreč slabo. Kot je ugotovil Durs, je Janković v letu 2012 prejemal okoli 1.200 evrov na mesec, kar po pisanju Dnevnika ne zadostuje za dozdajšnje povprečne življenjske stroške njega in njegove družine. Aprila 2009 je Jure Janković v dveh dneh na račune različnih podjetij in fizičnih oseb nakazal 668.000 evrov. Leta 2007 in 2008 je očetu nakazal okoli 129.000 evrov. Od neznane osebe je konec leta 2010 prejel 60.000 evrov. Vseeno pa je davčni upravi v štirih letih prijavil le 53.000 evrov prihodkov. Poleg tega je Jankovićevo premoženje pod rubežem oziroma je bilo prodano na dražbi. Zaradi več kot trimilijonskega dolga do Marjana Pišljarja je izgubil tudi 131.000 evrov vreden avtomobil, drugega vrednejšega premoženja pa nima, saj je živel v hiši v Grosupljem, ki je uradno v lasti Zorana Jankovića. A Durs je očitno z akcijo zamudil, piše Dnevnik, saj je imel na voljo le vpis plombe na polovičnem lastništvu Electe Holdinga, a je Pišljar prehitel davčno upravo. Tako za Durs po njegovem poplačilu verjetno ne bo ostalo nič.", "title": "Durs Juretu Jankoviću prepovedal razpolaganje z deležem v Electi", "keywords": "Gospodarstvo", "lang": "slovenian"}
{"body": "V prvih petih mesecih letošnjega leta so Španci z domačih bank skupaj dvignili 163 milijard evrov. Dvigovanje denarja kaže na dvome španskega prebivalstva v sposobnost oblasti, da bodo rešile težave finančnega sistema. Glede na podatke centralne banke, ki jih povzema ameriška tiskovna agencija AP, so Španci iz domačih bank samo maja skupaj odnesli 41,3 milijarde evrov. Maja lani so medtem dvignili 9,5 milijarde evrov. Maja je sicer četrta največja španska banka Bankia napovedala, da potrebuje pomoč v višini 19 milijard evrov. Prav ta napoved banke je vodila v odločitev Madrida, da evrske države zaprosi za do 100 milijard evrov posojila za sanacijo finančnega sistema. Zaradi španske krize so tujci začeli množično prodajati delnice, vezane na četrto največje gospodarstvo, ter prenehati vlagati v španske državne in zasebne obveznice. Španske banke in državljani pa so se začeli množično odločati za depozite v tujini. Španske banke padec dobička beležijo zlasti na račun rezervacij, ki so jih morale ustvariti na račun slabih posojil, povezanih s pokom nepremičninskega balona. Banka zabeležila 35-odstotni padec čistega dobička Španska banka Banco Bilbao Vizcaya Argentaria (BBVA) je denimo danes objavila, da je v prvi polovici leta v letni primerjavi zabeležila 35-odstoten padec čistega dobička, tako da je ta dosegel 1,5 milijarde evrov, poroča nemška tiskovna agencija dpa. Največja španska banka Santander pa je prejšnji teden sporočila, da je v polletju vknjižila 1,7 milijarde evrov čistega dobička, kar je 51 odstotkov manj kot v enakem obdobju lani.", "title": "Španci v enem mesecu dvignili 41,3 milijarde evrov", "keywords": "španija;španci;denar;", "lang": "slovenian"}
{"body": "Primorje priznava Nekatere obveznosti poravnavamo z zamudo Vozniki tovornih vozil in strojniki, ki opravljajo dela za Primorje, že nekaj mesecev niso prejeli plač. Čeprav izpolnjujejo vse pogodbene obveznosti, stika s podjetjem ne morejo vzpostaviti in tako ostajajo brez informacij o svoji usodi, je dejal njihov pooblaščenec Karl Filipčič. Po njegovih besedah se Primorje, kot kaže, trudi za obstanek. Upravljavci s stroji in tovornimi vozilo to sicer razumejo in so podjetju naklonjeni, a so zaradi neplačil in s tem nastale slabe denarne situacije potisnjeni v položaj, da ne bodo mogli več opravljati dogovorjenega dela. Delavci bodo, če ne bo reševanja nastalih težav, prisiljeni ustaviti delo na več gradbiščih v Sloveniji, zato je Filipčič v imenu vseh prizadetih upravo Primorja pozval, naj nemudoma pristopi k izpolnjevanju pogodbenih obveznosti. V Primorju so po objavljenem pozivu voznikov že priznali, da zaradi zaostrenih gospodarskih razmer nekatere obveznosti poravnavajo z zamudo. Primere obravnavajo individualno in jih rešujejo z dogovarjanjem, so še sporočili. Tudi z vozniki in strojniki zadeve že urejajo, so dodali.", "title": "Vozniki in strojniki v Primorju že mesece brez plače", "keywords": "Gospodarstvo", "lang": "slovenian"}
{"body": "Država želi kar najbolj zmanjšati negotovost, ki vlada na trgu, pravi Gaspari. Zato bo vlada sprejela še drugi sveženj ukrepov za omilitev posledic gospodarske krize. Gaspari Ni jasno, ali je spodnja raven že dosežena. Vlada bo sveženj ukrepov za omilitev posledic finančne krize sprejela v četrtek, cilj tega pa je izboljšati potencial na kreditnem trgu in omogočiti normalno delovanje podjetniškega sektorja. Minister za razvoj in evropske zadeve Mitja Gaspari je namreč povedal, da se trendi slabšanja gospodarskih razmer v mednarodnem okolju in tudi v Sloveniji še niso ustavili. V tem trenutku še ni jasno, ali je spodnja raven že dosežena, je poudaril. Vlada se je skupaj z Banko Slovenije po njegovih besedah odločila za ukrepe za oživitev kreditnega trga. Od tega, ali bo bankam uspelo refinancirati svoje obveznosti, je odvisno, ali bodo nudile dovolj kreditne podpore gospodarstvu, je poudaril in dodal, da je teh obveznosti za približno 2,4 milijarde evrov. Fiskalni ukrepi ne morejo ublažiti nedelovanja kreditnega trga. Osrednji ukrep omenjenega svežnja je jamstvena shema poslovnim bankam za kreditiranje podjetij v vrednosti do milijarde evrov, poseben zakon naj bi sprejeli ob odločanju o rebalansu proračuna. Ponudba bo dana vsem bankam, obvezna bo 20-odstotna soudeležba bank, jamstva pa bodo izdajali do konca leta 2010. Najvišji znesek jamstva bo odvisen od prihodkov in kapitala podjetja, najkrajša ročnost bo pol leta, najdaljša pa pet let, je nekatere značilnosti ukrepa orisal Gaspari. Kot dopolnilni ukrep v primeru dodatnega poslabševanja razmer je vlada oblikovala ukrep o poroštvih države za zadolževanje podjetij, pri čemer je najvišji znesek glede na velikost podjetja odvisen od ocene letne mase plač. Veljavnost ukrepa naj bi bila do konca leta 2010. Vlada ima v pripravi tudi ukrep odkupa terjatev bank do podjetij, če prva dva ukrepa ne bi delovala. Pripravili smo stopenjsko ukrepanje, ki bo delovalo glede na to, kako bo posamezen ukrep prijel, je dejal Gaspari. Kot tretji ukrep v sklopu krepitve kreditnega potenciala bank je dokapitalizacija SID banke v višini 160 milijonov evrov, ki je že v parlamentarnem postopku, z njim pa se bo kapital banke okrepil na 300 milijonov evrov. Vlada bo po Gasparijevih besedah poskušala pospešiti racionalizacijo in večjo učinkovitost črpanja kohezijskih sredstev.", "title": "Še drugi sveženj ukrepov za omilitev krize", "keywords": "sveženj;ukrepov;blažitev;krize;gospodarstvo;gaspari;banka", "lang": "slovenian"}
{"body": "Skupščina Term Čatež je izglasovala predlog DZS o umiku delnic. S tem se bo osnovni kapital zmajšal na 12,4 mio evrov. Potem ko DZS-ju oktobra lani ni uspelo doseči umika delnic, so danes delničarji Term Čatež izglasovali umik lastnih delnic. Največjemu posamičnemu lastniku Term Čatež, družbi DZS, je uspelo doseči umik 100.894 lastnih delnic, ki so v lasti hčerinskih družb Term Marine Portorož in Turističnega podjetja Portorož TPP. Delničarji Term Čatež so namreč na današnji skupščini, na kateri je bilo navzočega 89,75 odstotka kapitala z glasovalno pravico, podprli vse predloge DZS, med njimi tudi sklep o umiku lastnih delnic, kar pomeni, da se je osnovni kapital družbe zmanjšal na 12,4 milijona evrov. O umiku lastnih delnic so delničarji sicer že odločali na skupščini 3. oktobra lani, sklicani prav tako na zahtevo DZS, a sklep o umiku delnic takrat ni bil izglasovan. DZS je predlagal, da se umik 100.894 lastnih delnic Term Čatež izvede tako, da Terme pridobijo imetništvo omenjenega paketa delnic od sedanjih imetnikov, in sicer 58.374 delnic oziroma 9,76 odstotka delnic od družbe Marina Portorož in 42.520 delnic oziroma 7,11 odstotka od TPP proti plačilu v višini povprečne tržne cene v zadnjem mesecu pred dnevom sprejema tega sklepa za posamezno lastno delnico. Skupščino na temo umika lastnih delnic je DZS, ki ima v lasti več kot 21 odstotkov delnic Term Čatež, vnovič zahtevala v začetku lanskega decembra. Vodstvo Term je konec decembra sklicalo skupščino za 29. januar, DZS pa je nato zahtevala še razširitev dnevnega reda. Tako so delničarji Term Čatež poleg o umiku lastnih delnic razveljavili vse sklepe skupščine julija lani, odločili o delitvi bilančnega dobička ter o imenovanju nadzornikov družbe. Kot je pojasnil Aleš Melihen iz Odvetniške pisarne Miro Senica in odvetniki, ima uprava čateških Term zdaj en teden časa, da pridobi delnice Marine Portorož in TPP, in sicer po povprečni tržni ceni v zadnjem mesecu pred sklicem skupščine, ki znaša 309,47 evra za delnico. Nato jih mora umakniti. Kapitalska družba je napovedala izpodbojno tožbo na vse izglasovane sklepe, razen na sklep o delitvi nagrade nadzornemu svetu družbe. Delničarji so podprli še predlog DZS o imenovanju novih nadzornikov, med katerimi bo predsednik uprave DZS Bojan Petan. Poleg njega bodo v nadzornem svetu še Robert Krajnik prav tako iz DZS, Johannes Attems, Ivan Molan, Mladen Stariha in Andreja Pihler. Slednji štirje so sicer podporo dobili že na skupščini julija lani, medtem ko Petan in Krajnik takrat nista dobila podpore. Za revizorja za leto 2007 je bila imenovana revizijska hiša KPMG Slovenija.", "title": "DZS končno dosegel svoje", "keywords": "terme;čatež;dzs;lastnik;umik;delnic;delnice;delnica;kapital;marina;portorož;turistično;podjetje;portorož", "lang": "slovenian"}
{"body": "Ljubljana - Evropska komisija se v svojem vmesnem poročilu o gospodarskih gibanjih EU priključuje vrsti institucij, ki ugotavljajo, da je moment ekonomskega okrevanja praktično izgubljen, še v prvem četrtletju svetla napovedana prihodnost pa vse bolj oddaljena. Ravno zaradi spodbudnih ekonomskih kazalnikov v prvem letošnjem četrtletju ostaja napoved rasti BDP za območje evra pri 1,6 odstotka nespremenjena, medtem ko bo rast vse EU še za 0,1 odstotne točke višja. Ob tem je treba poudariti, da povprečje zvišuje predvsem Nemčija, ki je največje gospodarstvo Evrope, saj se bo njen BDP letos po napovedih okrepil za 2,9 odstotka (pomladanska napoved 2,6 odstotka). Tudi zato skrbi dejstvo, da so bili obeti za gospodarsko rast v drugi polovici letošnjega leta v primerjavi s pomladansko napovedjo zaokroženi močno navzdol, in sicer kar za pol odstotne točke. V tretjem četrtletju tako v območju evra pričakujemo 0,2-odstotno rast BDP, medtem ko naj bi zadnji trije meseci prinesli še dodatno upočasnjevanje (0,1 odstotka). Napoved gospodarske rasti vse sedemindvajseterice je le za odtenek boljša, vso drugo polovico leta bo namreč prevedrila z 0,2-odstotno rastjo BDP. \"Dolžniška kriza se je precej poslabšala, strah finančnih trgov pa bo še dodatno upočasnil rast realnega sektorja,\" je kot glavne razloge za bolj pesimistično napoved opredelil Olli Rehn, komisar za ekonomske in denarne zadeve. \"Za povrnitev gospodarske rasti v ustaljene tirnice je ključno zagotavljanje finančne stabilnosti,\" je poudaril Rehn in opozoril, da je nujno treba nadaljevati fiskalno konsolidacijo in ukrepe, ki bodo zagotovili dolgoročno vzdržnost proračunov. Težave dolžniške narave pa vplivajo tudi na oceno tveganja, po kateri so obeti za rast negotovi, ravnovesje tveganj pa negativno. To je delno povezano tudi z upočasnjevanjem globalne gospodarske rasti, ki naj bi bila letos štiriodstotna, torej pol odstotne točke nižja od prvotnih predvidevanj. Eno redkih pozitivnih točk poročila je komisija podala ob oceni inflacije, ki bo nekoliko nižja od prvih prizadevanj. Evropska centralna banka (ECB), ki že trinajst let skrbno omogoča stabilnost cen, se tudi tokrat ni izneverila, saj bodo cene življenjskih potrebščin v območju evra letos višje za 2,5 odstotka, kar je 0,1 odstotne točke manj, kot se je predvidevalo spomladi. jan.bratanic@dnevnik.si", "title": "S koncem leta konec gospodarske rasti", "keywords": "gospodarstvo;ekonomija", "lang": "slovenian"}
{"body": "V kočevski tovarni Mostovna proizvodnja stoji že od februarja. Delavci so že štiri mesece brez plač, zato so sami dali predlog za stečaj, vendar pa sodišče stečaja še kar noče začeti.", "title": "Recesija jih je prignala na rob preživetja", "keywords": "mostovna;kočevje;stečaj", "lang": "slovenian"}
{"body": "Ljubljana - Petrol, ki ga vodi Marko Kryžanowski, je za delnico Istrabenza v ponudbi za prevzem ponudil zgolj sto evrov. To je le pet evrov več od cene, ki jo je v začetku avgusta Kadu in Sodu poslala Kranjska investicijska družba v lasti Jožeta Anderliča. Ob tem velja spomniti, da se je po objavi Petrolove prevzemne namere v dobro obveščenih krogih govorilo o precej višji ceni. Tako se je enotni tečaj delnice Istrabenza, ki ga vodi Igor Bavčar, na Ljubljanski borzi v desetih trgovalnih dneh po objavi namere povzpel na skoraj 144 evrov, včeraj pa je padel na 124 evrov. Zdi se, da gre presenetljivo \"znižanje\" prevzemne cene, po kateri je celoten Istrabenz vreden 518 milijonov evrov, pripisati dvema možnima vzrokoma. Prvič, da si je uprava Petrola z začetno nižjo ceno pustila manevrski prostor za odgovor na morebitno protiponudbo, ki bi jo objavila katera od družb blizu Bavčarja. In drugič, da sta upravi Petrola in Istrabenza v minulih treh tednih vendarle dosegli napredek pri dogovorih o sodelovanju in pomoči pri umiku države iz Istrabenza. Čeprav je večina sogovornikov bolj naklonjena prvi razlagi, smo iz zanesljivih virov izvedeli, da sta (bili) upravi obeh družb ves čas v stikih. \"Naše strokovne službe bodo preučile prevzemno ponudbo in pripadajoči prospekt, zato konkretnih vsebin ponudbe še ne moremo komentirati,\" so nam pojasnili v Kadu, ki ga vodi Tomaž Toplak, sicer nadzornik Istrabenza. Prvi mož Soda Marko Pogačnik je na vprašanje, ali bodo pri prodaji sledili načelu najvišje možne cene, odgovoril, da \"bodo sledili internim predpisom\". Kako in kdaj bo Sod prodal delež v Istrabenzu, ni želel komentirati. Prav tako nismo izvedeli, ali je cena iz prevzemne ponudbe manjša od cenitve, ki jo je Sod za delež v Istrabenzu opravil poleti. Sklada za zdaj nimata na mizi nobene druge ponudbe za omenjene delnice. V Engrotušu, ki ga vodi Aleksander Svetelšek, in srbskem holdingu Delta nam včeraj ni uspelo izvedeti, ali nameravajo Kadu in Sodu ponovno poslati ponudbo za nakup njunega deleža v Istrabenzu. V včeraj objavljeni prevzemni ponudbi velja opozoriti še na nekaj pomembnih podrobnosti. Petrol v njej ni opredelil praga uspešnosti. Povedano drugače: v Petrolu bodo uradno zadovoljni že z nakupom ene same delnice Istrabenza. Prav to dejstvo kot argument navajajo zagovorniki razlage o Petrolovi prijateljski pomoči Bavčarju, ki menijo, da je ponudba le krinka za vnaprej znano odločitev o prodaji državnega deleža Istrabenza Petrolu. Kljub temu pa je borzne poznavalce začudilo, da Petrolu pri prevzemu pomaga borznoposredniška hiša Perspektiva. Lastnik te hiše Dari Južna namreč prek lastnih, povezanih in prijateljskih družb obvladuje najmanj okoli 15 odstotkov Petrola. Južna in Istrabenz sta v minulih mesecih vsak zase mrzlično kupovala Petrolove delnice, pri čemer naj bi imel Južna tudi tihi blagoslov gospodarskega ministra Andreja Vizjaka. Medtem ko se Južna včeraj ni odzival na naše klice, v Petrolu vprašanja, zakaj so se pri izvedbi prevzema obrnili na Perspektivo, niso želeli komentirati. primoz.cirman@dnevnik.si matjaz.polanic@dnevnik.si", "title": "Petrol nad Istrabenz s pomočjo Južne", "keywords": "gospodarstvo;ekonomija", "lang": "slovenian"}
{"body": "Notranji odbor ob obstrukciji koalicije in nepovezanih poslancev o aferi Hypo. Opozicija podprla predlog SDS, ki zahteva zamenjavo ministrice Katarine Kresal. Generalni direktor policije Janko Goršek je zagotovil, da kriminalisti niso bili deležni nikakršnih pritiskov. Povedal je, da delujejo suvereno, in ponovil, da vodijo več kazenskih postopkov, ki so povezani z banko, a zaradi kompleksnosti zadeve še niso zaključeni. Ponovil je tudi, da v zvezi z menjavo vodstva banke policija ni prejela nikakršnih prijav ali prošenj za asistenco ter zato ni izvajala nikakršnih postopkov. Zagotovil je, da uradni avstrijski varnostni organi niso sodelovali pri postopku, tako da slovenska suverenost ni bila ogrožena. \"Če vodijo predkazenske postopke s kakšnimi tajnicami, vratarji ali snažilkami, je to sicer možno, če pa vodijo kakšen resen predkazenski postopek v povezavi s primeri, o katerih so mediji že poročali, kot so krediti gospoda Senice, potem pa bi lahko sume preiskovali le pri vodstvu Hypo banke. A tega vodstva danes ni več, materialnih dokazov pa tudi ne. Sprašujemo se, na kakšen način policija vodi preiskavo,\" je bil oster član odbora za notranjo politiko in pravosodje Vinko Gorenak (SDS), ki je predlagal današnjo sejo o ravnanju policije in inšpektorjev pri menjavi vodstva slovenske podružnice Hypo banke. Gorenaku se zdi način dela policije vprašljiv, pri tem pa navaja, da so kriminalisti še jeseni pojasnjevali, da ne vodijo več predkazenskih postopkov v Hypo banki. Ob dogodkih 9. februarja, ko so avstrijski lastniki v nekaj urah zamenjali sedem vodilnih in s seboj v Avstrijo odpeljali računalnike in dokumentacijo, pa policija odgovarja, da vodi več predkazenskih postopkov. Gorenaku se zdi to skrajno čudno. Kresalova naj odide Ker po njegovem notranja ministrica Katarina Kresal, sicer partnerica odvetnika Mira Senice, očitno delo policije usmerja tako, da slednja ne bo našla ničesar, so odboru predlagali sprejem sklepa, da premier Borut Pahor predlaga zamenjavo ministrice in s tem omogoči neodvisno policijsko preiskavo. Predlagali so tudi, naj odbor pozove ministrstvo za notranje zadeve in generalno policijsko upravo, naj sprejme vse ustrezne z zakoni predpisane ukrepe in postopke, da bi uspešno preiskala vse sume kaznivih dejanj v primeru Hypo Alpe Adria Bank in Hypo Leasinga. Odbor je ob obstrukciji koalicije in nepovezanih poslancev njihov predlog podprl. Senici krediti po tekočem traku Kot smo mediji poročali v zadnjih dneh, naj bi Miro Senica pri Hypo banki od 2003 do 2009 prejel šest zaporednih kreditov, v zameno pa je zastavil svoje poslovne prostore. Sporno je, da je enkrat nov kredit prejel, še preden je bil stari izplačan, tako da je imel imetje tudi pod dvakratno hipoteko. Zadnji kredit naj bi bil vreden kar pet milijonov evrov.", "title": "Ali preiskujejo čistilke?", "keywords": "hypo banka;organizacija;hypo leasing;finance;finančno podjetje;borza;sklad;katarina kresal;minister;vinko gorenak;poslanec;sds;politično gibanje;stranka;policija;vlada;parlament;državni zbor;državna ustanova;javna ustanova", "lang": "slovenian"}
{"body": "V drugem četrtletju sta se spremenili občini Vrhnika in Cerknica. Največ naselij ima občina Krško. Na novo smo dobili tri ulice, spremenili pa smo kar dva tisoč hišnih številk. V Registru prostorskih enot je bilo v drugem četrtletju spremenjenih več kot dva tisoč hišnih številk. Največ novih hišnih številk je dobila občina Koper. Spremenjeni Vrhnika in Cerknica Po podatkih Statističnega urada RS sta se v tem obdobju spremenili območji občin Vrhnika in Cerknica, in sicer se je del naselja Dobec, ki je doslej spadal v občino Cerknica, priključil naselju Pokojišče v občini Vrhnika, del naselja Padež, ki je doslej spadal v občino Vrhnika, pa se je priključil naselju Kožljek v občini Cerknica. Drugo četrtletje Spremenjene so bile 2.303 hišne številke, od tega jih je 1.271 nastalo na novo, 967 je bilo ukinjenih, 65 pa preštevilčenih. Največ naselij v Krškem Po številu naselij je bila na prvem mestu občina Krško s 158 naselji, na drugem pa občina Trebnje s 153 naselji. Občine Kobilje in Odranci ter Trzin so obsegale vsaka le po eno naselje. Na novo je nastalo le eno naselje, in sicer na območju občine Krško (Kerinov Grm), število ulic pa se je povečalo za tri. Sveti Jurij le s štirimi ulicami Več kot tisoč ulic ima le občina Ljubljana, nad 200 ulic pa ima še pet občin. Občina z najmanjšim številom ulic (tj. 4) je občina Sveti Jurij (pomurska regija). Največjo skupino so sestavljale občine z naselji brez uličnega sistema – takih občin je bilo 64. Število hišnih številk se je najopazneje povečalo v občini Koper, in sicer za 52. Sledi občina Krško, ki je na novo dobila 48 hišnih številk. Najopazneje se je število zmanjšalo v občinah Slovenska Bistrica (za 73), Metlika (za 51), Rogaška Slatina (za 50) in Lendava (za 34).", "title": "Najbolj aktivni pri spreminjanju številk", "keywords": "nepremičnina;home electronics;gospodinjski aparat;elektronika;statistični urad rs;vlada;parlament;državni zbor;državna ustanova;javna ustanova", "lang": "slovenian"}
{"body": "Žalec - Žalski Juteks je v prvih enajstih mesecih proizvedel 10,1 milijona kvadratnih metrov talnih oblog, s čemer je bila dosežena za 10,7 odstotka višja količinska proizvodnja kot je bila planirana za to obdobje. Glede na enako obdobje lani pa je enajstmesečna proizvodnja upadla za več kot 30 odstotkov. Juteks je v enajstmesečju prodal za 10,2 milijona kvadratnih metrov vinilnih talnih oblog in s tem dosegel količinsko prodajo višjo za 12 odstotkov v primerjavi z načrtom za omenjeno obdobje. Vrednostno je Juteks v prvih enajstih mesecih letos presegel prodajni načrt za 16,7 odstotka. Po ocenah uprave bo Juteks letos načrtovano prodajo presegel za osem odstotkov, je družba danes sporočila preko spletnih straneh Ljubljanske borze. Nadzorni svet Juteksa pa je na četrtkovi seji obravnaval tudi poslovanje družbe v obdobju od januarja do konca oktobra letos. V tem obdobju je bil dosežen dobiček iz poslovanja v višini 363.000 evrov, kar je za 58 odstotkov manj kot v lanskem primerjalnem obdobju. Dobiček pred davkom oz. celotni poslovni dobiček pa je v desetmesečju znašal 238.000 evrov. Čisti desetmesečni dobiček Juteksa tako znaša 182.000 evrov. Po oceni Juteksove uprave je k slabšemu poslovnemu rezultatu veliko pripomogla ponovna rast cen surovin v tretji četrtini letošnjega leta. Uprava tudi meni, da bo letošnji čisti dobiček pod načrtovanim, bodo pa nanj negativno vplivale še slabitve računovodskih postavk, ki jih načrtujejo konec leta. Nadzorniki so sprejeli tudi izhodišča in osnutek načrta za leto 2010 za skupino Juteks, ki predvideva prodajo 16 milijonov kvadratnih metrov talnih oblog. Načrtovana prodaja za skupino Juteks za leto 2010 bo znašala 45,6 milijona evrov. Nadzorni svet je bil seznanjen še z zaključnim poročilom o aktivnostih v zvezi z investicijo v Rusiji, ki je prešla v zadnjo fazo. Testna proizvodnja že teče, čez 10 dni pa bo stekla tudi redna proizvodnja. Vrednost te ruske naložbe pa znaša 35,7 milijona evrov.", "title": "Žalski Juteks je v 11 mesecih za skoraj 11 odstotkov presegel proizvodni načrt", "keywords": "gospodarstvo;ekonomija", "lang": "slovenian"}
{"body": "Prepoved približevanja. Na CSD Koper lani izrečenih 52 ukrepov, na CSD Nova Gorica 26, na CSD Postojna 11. Nova Gorica. Na Centru za socialno delo (CSD) Nova Gorica opažajo, da več žensk spregovori o nasilju, toda velikokrat niso pripravljene na spremembe, saj iščejo izgovore in vztrajajo pri problemu, prijavi pa se izogibajo zaradi stigmatizacije okolja. “Na telefon naših varne hiše in materinskega doma za pomoč in svetovanje pokliče petkrat več žensk, kot se jih odloči za vključitev v program z namestitvijo,” pravijo v Zavodu Karitas Samarijan, kjer zato opozarjajo, da bi morala lokalna skupnost pomagati pri vzpostavitvi svetovalne pisarne za pomoč in samopomočno skupino za zunanje uporabnike. Na CSD so lani obravnavali 113 primerov, povezanih z nasiljem (leta 2009 185). Čeprav so v večini primerov žrtve ženske in otroci, tudi moški niso izvzeti. “V zadnjem mesecu sta bili v dveh primerih izreka ukrepa prepovedi približevanja nasilnici ženski,” pravijo. Žrtve so se pripravljene vključiti v različne oblike pomoči, to pa ne velja za nasilneže, zato na CSD menijo, da bi bilo treba zakonsko urediti, da se mora v kakšno obliko pomoči vključiti tudi nasilnež.", "title": "Dom tudi za moške žrtve nasilja?", "keywords": "nova gorica;mesto;vas", "lang": "slovenian"}
{"body": "Dolar padel, nafta navzgor Teden na tujih borzah sta zaznamovala zasedanje ECB-ja in sveže poročilo o trgu dela v ZDA, ki je v petek povzročilo velik padec delnic. Ameriško gospodarstvo je avgusta izgubilo 4.000 delovnih mest, kar vliva strah, da se v deželo plazi recesija. Kreditna kriza očitno ni več pod nadzorom. Indeks Dow Jones 13.113 točk se je znižal za 1,8 odstotka, tolikšna je tudi tedenska izguba. Trg je prepričan, da bo ameriška centralna banka 18. septembra znižala obresti. Še več, nekateri špekulirajo, da bo Fed ključno obrestno mero znižal za 50 namesto za 25 bazičnih točk. Legendarni Harley je pesimističen Na borznem parketu je čutiti tudi nekaj nervoze pred obletnico 11. septembra. Nov videoposnetek Osame Bin Ladna seveda ni ravno privabil kupcev. V petek so največ izgubile ciklične delnice, ki so občutljive na gospodarsko rast. Caterpillarjeve so padle za tri odstotke, kar devet odstotkov pa so izgubile delnice proizvajalca motorjev Harleyja Davidsona, ki je znižal ocene za letošnje prihodke, saj, kot pravi, ameriški porabnik preživlja hude časa. Commerzbank še kako čuti krizo Evropska centralna banka se tako kot britanska za spremembo obresti v četrtek pričakovano ni odločila. Njeno spodbudno poročilo so na stari celini v četrtek pospremili s porastom delniških tečajev, slabe novice z Wall Streeta pa so v petek udarile na vso moč. Vseevropski delniški indeks FTSEurofirst 300 1.494 točk se je znižal za 2,15 odstotka. Na udaru so bile banke, zlasti nemška Commerzbank, katere delnice so padle za pet odstotkov, saj naj bi bila banka zelo izpostavljena kreditni krizi. Dolar padel, nafta navzgor Slaba likvidnost bank je vedno očitnejša. Obresti za posojanje čez noč naraščajo, zato Evropska centralna banka še naprej pomagal z milijardnimi injekcijami. Slabo se je teden iztekel tudi na Japonskem. Indeks Nikkei 16.122 točk se je v petek znižal za 1,4 odstotka. Zaradi močnega jena so bili na udaru izvozniki, kot je Canon. Evro je porasel do skoraj 1,38 dolarja. Cena ameriške lahke nafte z oktobrskim dobavnim rokom se je zvišala na 76,88 dolarja za sod. V torek lahko v Sloveniji pričakujemo višje cene bencina.", "title": "V ZDA strah pred recesijo", "keywords": "Borzni komentar;Wall Street", "lang": "slovenian"}
{"body": "Da je dandanes plačilna disciplina res na psu, čivkajo že vrabci na strehi. Čedalje več ljudi pa ima velike težave tudi pri odplačevanju raznih posojil, zaradi česar se v velikih škripcih lahko znajdejo tudi poroki teh posojil ... Dvakrat premislite, preden greste nekomu za poroka! O tem, da se ljubezen pri denarju hitro konča, smo na Cekinu že večkrat pisali. A v času brezpogojne ljubezni, preplavljene z obilico emocij, se na to često pozablja. Andreja iz Dolenjske je na uredništvo Cekina naslovila zanimivo vprašanje, na katerega bi moral pomisliti vsak, ki razmišlja o tem, da bi v posojilu nastopil kot porok. Njen nekdanji fant je pred časom najel potrošniško posojilo v vrednosti 30 tisoč evrov in pri tem Andrejo zaprosil za poroštvo, češ da je ta oblika zavarovanja zanj tudi najugodnejša. Andreja se je s predlogom strinjala, saj je bil celoten znesek namenjen za njuno skupno varčevanje. Omenjeni znesek sta v želji po plemenitenju sredstev vložila v investicijski program, ki pa se je na koncu izkazal za veliko finančno prevaro. Njuna zveza je zaradi medsebojnega spora kmalu splavala po vodi, omenjen znesek sta oba v celoti izgubila, njen nekdanji fant pa zdaj ne odplačuje obrokov najetega posojila. Od banke je prejela obvestilo, da mora kot porok prevzeti dolg. Banki bo tako morala odplačevati malo več kot 400 evrov na mesec, kar pomeni, da bo skoraj ob tretjino svoje mesečne plače. Kaj obupani bralki sploh še preostane, ima pravno gledano sploh kakšne možnosti, da se izogne plačilu obrokov?", "title": "Zaradi slepe ljubezni ob 400 evrov na mesec!", "keywords": "porok;kredit;poroštvo;najemposjila;stanovanjsko;poroštvo;banke;plača;dolžnik;hipoteka", "lang": "slovenian"}
{"body": "Ljubljana - Za šest osumljencev finančne goljufije, povezanih z afero Podravka, so zahtevali enomesečni zapor, je potrdil hrvaški Urad za boj proti korupciji in organiziranemu kriminalu (Uskok). Včeraj je na sedežu Uskoka potekalo zaslišanje direktorja in solastnika varaždinske finančne skupine Fima Milana Horvata in direktorja splitskega podjetja SMS Srđana Mladinića. Odvetniki zaslišanj niso komentirali, vsi osumljeni razen nekdanjega predsednika nadzornega sveta Podravke Darka Marinca pa naj bi se branili z molkom. Slednji je poleg nezakonitega prevzemanja Podravke obdolžen tudi zlorabe položaja. Eden izmed njegovih odvetnikov, Ante Madunić, je ostro zanikal pisanje Jutarnjega lista, da je Marinac pripravljen spregovoriti o vlogi podpredsednika vlade in ministra za gospodarstvo Damirja Polančeca v aferi Podravka. Časnik je namreč poročal, da so menedžerji Podravke večkrat ponovili, da je Polančec moral vedeti za načrt prevzemanja 10,6-odstotnega deleža Podravke prek Fime in družbe SMS, pri katerem se je Fima pojavila kot kupec, v resnici pa je bila skrivni delničar Podravka. Tako menijo, da Marinac, trenutni predsednik uprave Zdravko Šestak ter člana uprave Saša Romac in Josip Pavlović prevzema Podravke niso izpeljali na lastno pest. Po njihovem mnenju naj bi Polančec v Zagrebu organiziral sestanke, na katerih so se dogovarjali za menedžerski prevzem.", "title": "Za osumljene v aferi Podravka zahtevali enomesečni zapor", "keywords": "gospodarstvo;ekonomija", "lang": "slovenian"}
{"body": "Alcoa odprla sezono objavljanja četrtletnih poslovnih rezultatov Evropske borze so odlično prestale stresni test in kljub temu, da je Slovaška zavrnila povečanja sklada mehanizma za stabilnost evra, v sredo krenile močno navzgor, prav tako evro. Vrednost evropske valute je 1,38 dolarja. Frankfurtski delniški indeks DAX30 je do 12. ure pridobil poldrugi odstotek in se zavihtel do 5.955 točk. Spomnimo, da je njegova vrednost septembra zdrsnila pod 5.000 točk, tako da je danes od letošnjega dna oddaljen že skoraj 20 odstotkov. Očitno vlagatelji verjamejo, da so politiki sposobni rešiti gordijski vozel dolžniške krize. Predsednik ECB-ja Jean Claude Trichet verjame, da se bo Grčija izognila bankrotu. Finančne krivulje Evropski bančni sektor naj bi po odpisu dolgov Grčiji potreboval od 100 do 200 milijard evrov. Alcoa razočarala analitike Več kot odstotek je do kosila pridobil tudi pariški CAC40, medtem ko je rast londonskega indeksa FTSE100 zmernejša. Vsi omenjeni indeksi so bili zjutraj, po odprtju trga, v rdečem območju DAX je zdrsnil za več kot odstotek, kar je tudi posledica neprepričljivega začetka sezone objavljanja poslovnih rezultatov v ZDA. Podjetje Alcoa, ki je tradicionalno prvo objavilo svoje bilance, je v obdobju med 1. julijem in 30. septembrom potrojilo dobiček v primerjavi z istim lanskim obdobjem znašal je 172 milijonov dolarjev, toda v primerjavi z drugim letošnjim četrtletjem so tako dobiček kot prihodki nazadovali. Applove delnice spet nad 400 dolarji Analitiki so pričakovali 22 centov dobička na delnico namesto 15. Vzrok, da Alcoa, največji proizvajalec aluminija na svetu, ni dosegla pričakovanj, je slabše povpraševanje, zlasti v Evropi. Vlagatelji na Wall Streetu so se morali sicer v torek sprijazniti, da je po nekaj dneh visoke rasti, čas za predah, tako da je indeks Dow Jones 11.416 točk trgovanje sklenil z 0,15-odstotno izgubo. Bolje je šlo tehnološkemu sektorju indeks Nasdaq se je zvišal za dve tretjini odstotka, na 2.583 točk, izstopal je zlasti Apple, saj so delnice po triodstotni rasti spet splezale nad 400 dolarjev. Tečaji delnic v prvi kotaciji Ljubljanske borze INTEREUROPA +10,90 % 1,109 EUR MERCATOR +2,52 % 163,00 TELEKOM +1,61 % 63,00 LUKA KOPER +1,11 % 9,10 NOVA KBM +1,11 % 4,55 KRKA +0,40 % 52,63 PETROL -0,03 % 161,05 GORENJE -0,34 % 5,611 Rast tudi v Ljubljani Indeks SBI TOP je sredino trgovanje končal za dober odstotek v plusu in pri 627 točkah segel najvišje po 15. septembru. Rahla rast našega delniškega trga se torej nadaljuje, vendar ob izjemno nizkem prometu, zato o kakšnem optimizmu ne moremo govoriti. Tokrat je bilo s Krkinimi delnicami za 140 tisoč evrov prometa, s Telekomom pa za 60 tisoč. Cena Krke je dosegla največ 52,99 evra, Telekoma pa 63 evrov. V vstopni kotaciji je tečaj Heliosa padel za štiri odstotke, na 400 evrov.", "title": "Borze prihodnost kar naenkrat vidijo svetlo", "keywords": "Gospodarstvo", "lang": "slovenian"}
{"body": "Na sestanku, ki so ga sklicali združeni podizvajalci pri projektu Celovški dvori, ni bilo ne predstavnikov NLB ne Vegrada. Po trditvah podizvajalcev imajo dokaze, da je NLB vedela, da je 30 odstotkov stanovanj namenjenih za kompenzacijo. Celovške dvore bi podizvajalci lahko zaključili v dveh mesecih, če bi se z NLB in Vegradom dogovorili za plačilo. Mirko Požar Sestanka v Ljubljani so se udeležili predstavniki Združenja podizvajalcev zaključnih del v gradbeništvu in predstavnik Mestne občine Ljubljana. V NLB se sestanka menda niso želeli udeležiti, ker vztrajajo, da je banka v projektu izgradnje stanovanjskega kompleksa Celovški dvori udeležena le kot sofinancer investitorja in je svoj del pogodbenih obveznosti že v celoti izvršila. Zaradi odsotnosti NLB se sestanka niso udeležili tudi predstavniki Vegrada. Sodelovanje z NLB je ključno Podizvajalci vztrajajo, da je sodelovanje NLB ključno za rešitev njihovih težav. Banka je vključena na temo izbrisnih pobotnic, kajti ta tema je znana od samega začetka poslovnega procesa na Celovških dvorih. Zdaj je potrebno, da banka le zavzame določeno stališče, je poudaril predsednik združenja podizvajalcev Mirko Požar. Če oni ne morejo priti sem, bomo predlagali, da gremo mi k njim. Upam, da nas bodo sprejeli. Medtem na banki pravijo, da so le soinvestitorji in da so svoje obveznosti glede projekta že v celoti izpolnili. V banki še pravijo, da je naloga Vegrada in podizvajalcev, da se dogovorijo glede plačila. Podizvajalci pa pravijo, da bi se banka morala vključiti v pogovore, ker ima na stanovanja zapisano hipoteko. Tako tudi na stanovanja, ki so jih podizvajalci že dobili za kompenzacijo takih naj bi bilo okoli deset. Na teh stanovanjih ima NLB še vedno hipoteko, ki je ne želi umakniti. Vegrad pa naj bi za kompenzacijo že v začetku projekta namenil okoli 30 odstotkov stanovanj. Podizvajalci Situacija je vsak dan težja Podizvajalci menijo, da je sodelovanje NLB ključno, medtem ko na banki pravijo, da so le soinvestitorji in da so svoje obveznosti glede projekta že v celoti izpolnili. V banki še pravijo, da je naloga Vegrada in podizvajalcev, da se dogovorijo glede plačila. Na fotografiji so Celovški dvori. Podizvajalci so del plačila pri projektu Celovški dvori prejeli v obliki stanovanj, za katere pa ima izbrisne pobotnice NLB. Podizvajalci so odločeni, da Vegradu, ki jim zaradi likvidnostnih težav še ni plačal opravljenega dela, ne predajo dokumentacije za uporabno dovoljenje, dokler se strani ne dogovorita za ustrezno plačilo. V dogovarjanje se je vključil tudi ljubljanski župan Zoran Janković, saj je občina skupaj s svojim in republiškim stanovanjskim skladom kupila 419 od skupno 833 stanovanj v Celovških dvorih, Vegrad pa z zaključkom izgradnje zamuja. Po Požarjevih besedah podizvajalci delajo vse, kar je v njihovi moči. Če njihovo prizadevanje za sestanek ne bo uspešno, bodo obvestili lastnike, torej tudi vlado, ki ima v lasti NLB, in nadzorne svete vseh vpletenih, ki ne želijo sodelovati, so napovedali. Po Požarjevih besedah imajo dokaze, da je banka že v začetku gradnje Celovških dvorov vedela, da je 30 odstotkov stanovanj namenjenih za kompenzacijo, kar naj bi bilo zapisano tudi v pogodbi med NLB in Vegradom. Poleg tega bi se podizvajalci z Vegradom radi dogovorili za plačilo preostalih neplačanih obveznosti, ki jih je za okoli deset milijonov evrov. Ker Vegrad nima denarja, bi bili pripravljeni v zameno sprejeti tudi plačilo s stanovanji, kar pa Vegrad brez banke zopet ne more. Vegrad namreč nima niti denarja, da bi podizvajalcem v Celovških dvorih plačal za opravljeno delo. Nekateri zaradi neplačila ne morejo zaključiti del. Zato so se podizvajalci dogovorili, da Vegradu, dokler ne prejmejo plačila, ne bodo izročili gradbene dokumentacije, ki je pogoj za pridobitev uporabnega dovoljenja. Dokumentacija pa je pogoj, da Vegrad lahko stanovanja preda kupcem in Stanovanjskemu skladu občine, ki je od Vegrada kupila 419 stanovanj, ki jih bo neprofitno oddajala in bi jih morala prejeti že konec preteklega leta. Predvsem pa javnost opozarjamo, da se projekt zapleta, ne razpleta. Situacija je vsak dan vse težja, je opozoril Požar. Rešitve na temo izbrisnih pobotnic brez banke ni, so danes vztrajali podizvajalci. Kajti izbrisne pobotnice ima banka in ne Vegrad, je dejal. Ostali, ki jih posedujejo, pa se strinjajo, da se deponirajo. Vabilo za pogovore bodo banki poslali še v tem tednu ali pa v ponedeljek vsekakor čim prej, napovedujejo. Ob tem priznavajo, da je Vegrad bolj pripravljen na sodelovanje, saj je pripravljen na pogovore in je pristal tudi na priznavanje terjatev. Po besedah predstavnika občine Aleša Tomažina iz občinskega javnega stanovanjskega sklada si vsi vpleteni želijo, da bi se projekt čim prej zaključil v dobro vseh, da bi vsi dobili lastninsko pravico na posameznih kupljenih delih. S tem namenom je občina tudi pripravljena deponirati izbrisna dovoljenja, je pojasnil. Podizvajalci so poudarili še, da so se sami zaradi težav pri projektu Celovških dvorov znašli v hudih težavah, saj je večini podizvajalcev projekt Celovških dvorov pomenil vsaj polletni promet, pri tem pa je bilo le v enem primeru plačano več kot 30 odstotkov izvedenih del. Gre za 30 odstotkov prodajne vrednosti z davkom na dodano vrednost, je opozoril Požar. Mi se prebijamo na robu insolventnosti iz meseca v mesec in živimo na račun malih kupcev in tujine oziroma kakor se kdo znajde. Projekt pod drobnogledom Evropske komisije Evropska komisija je od države zaradi nakupa teh 419 stanovanj tudi zahtevala določena pojasnila, da bi preverila sume, da je šlo pri tem nakupu za nedovoljeno državno pomoč podjetjem. Vegrad ima od začetka leta blokirano večino svojih transakcijskih računov, trenutno pa poteka program prestrukturiranja, ki so ga potrdili največji lastnici Vegrada PDP in Vegrad naložbe ter NLB in Hypo banka.", "title": "Celovški dvori Projekt se zapleta, ne razpleta", "keywords": "vegrad;celovški;dvori;sestanek;nlb;država;križanič", "lang": "slovenian"}
{"body": "Od danes lahko po Slovenski cesti vozijo le avtobusi, dostavna vozila, taksiji in kolesa. Prve tedne bodo promet pred zaporo usmerjali redarji. Ljubljanski župan Zoran Janković je zaradi spremembe prometnega režima že prejšnji teden napovedal veliko nejevolje, ker se bodo v prestolnico vrnili študenti. Sicer pa promet za zdaj poteka tekoče, saj ga usmerjajo redarji. Janković je dodal, da zaradi zaprtja dela Slovenske ceste ne pričakuje več težav kot ob popolni zapori mestnega središča pred šestimi leti. Prenova ocenjena na tri milijone evrov Cesto, ki bo poskusno zaprta do konca leta, so začeli preurejati v soboto. \"Treba je pofrezati asfalt in narisati rumene črte, ker bosta le dva pasova,\" je pojasnil Janković. Obsežnejša prenova Slovenske ceste se bo predvidoma začela prihodnje leto, do takrat pa bodo na ulici izvedli minimalne posege. Kot so na Mestni občini Ljubljana (MOL) napovedali na začetku septembra, bodo zaprli dva prometna pasova in namestili nekaj rastlinja v koritih ter nekaj stolov oziroma klopi. Začasna ureditev bo stala največ 55 tisoč evrov. Na MOL sicer meščane vabijo, naj se čim pogosteje vozijo s kolesi in mestnimi avtobusi, obiskovalce mesta pa, da parkirajo na P+R parkiriščih v Stožicah, na Dolgem mostu in na Chengdujski cesti, od koder se lahko v mesto zapeljejo z avtobusi. Večja obnovitvena dela bodo prihodnje leto začeli z zamenjavo dotrajane kanalizacije. V načrtu so širši pločniki in kolesarske steze ter drevored. Prenova Slovenske ceste je ocenjena na tri milijone evrov. Spremenjeni trasi linij 13 in 20 Avtobusi mestnega potniškega prometa bodo vozili po celotni Slovenski cesti ter se ustavljali na dveh glavnih in dveh vmesnih postajališčih. Zaradi zaprtja ceste bosta od danes nekoliko spremenjeni trasi linij 13 in 20, ki bosta po navedbah MOL prilagojeni lažji uporabi sistema P+R v Stožicah in na Fužinah. Linija 13 v smeri Sostrega ne bo več potekala po Tivolski cesti na Gosposvetsko cesto mimo Kolizeja, temveč po Slovenski mimo Bavarskega dvora. Župan s prenovo Slovenske ceste načrtuje tudi prenovo ploščadi pred Metalko, obnovo pa bi lahko razširili tudi na nekatere druge ulice v bližini Slovenske ceste, kot je Nazorjeva ulica in ploščad pred modno hišo. Vožnje z avtobusi linije 20 pa bodo po novem krajše za okoli deset minut, saj bodo avtobusi (gledano iz smeri proti Fužinam) s Slovenske ceste zavili na Dalmatinovo ulico ter po Ilirski ulici pripeljali do Zaloške ceste. Postajališče Hrvatski trg v smeri Stožic nasproti cerkve svetega Petra bo ukinjeno, linija pa se bo po novem imenovala P+R Stožice–P+R Fužine. Do garažne hiše po posebnem voznem pasu Dostop do garažne hiše pod Kongresnim trgom bo urejen s Šubičeve ulice in z južnega odseka Slovenske ceste s posebnim voznim pasom, dovozi za stanovalce, dostava lokalom, dostop do centralne pošte in za goste hotela Slon pa bodo zagotovljeni s posebnim elektronskim nadzorom in dovolilnicami, je zapisano na spletni strani MOL. Takšna naj bi bila popolnoma prenovljena Slovenska cesta.", "title": "Na Slovenski se je začela nejevolja", "keywords": "Slovenska cesta;prenova;zaprtje", "lang": "slovenian"}
{"body": "Poslovni komplet telefonija in internet je odlična rešitev za mala podjetja vse storitve pri enem ponudniku, ki poskrbi tudi za vzdrževanje. Poznate in uporabljate Poslovni paket telefonija in internet Telekoma Slovenije, ki je oblikovan posebej za manjša pojdetja? Sedaj se lahko odločite za Poslovni komplet telefonija in internet, ki prvega nadgrajuje z mobilno telefonijo in brezplačnimi klici znotraj podjetja med mobilnimi in fiksnimi številkami ter cenejšimi klici v mobilno omrežje Mobitel. Poslovni komplet telefonija in internet združuje bogato komunikacijsko ponudbo na enem mestu. Združuje mobilno telefonijo, IP-telefonijo, internet in dodatne napredne komunikacijske storitve pri enem ponudniku Telekomu Slovenije. Prehod s paketa na komplet je zelo enostaven, s cenovnega in praktičnega vidika pa zelo priporočljiv. Komplet je namenjen zlasti manjšim podjetjem SoHo Small Office/Home Office z do 24 fiksnimi priključki in neomejenim številom mobilnih naročniških razmerij. Uporabniku zagotavlja hiter dostop do interneta, IT-podporo, napredne pisarniške storitve in druge osnovne funkcije, ki jih mala podjetja najpogosteje uporabljajo. V komplet je vključen tudi modem oziroma multifunkcijska naprava FritzBox, s katero uporabnik nima nobenih dodatnih stroškov, saj vzdrževanje in nadgradnje prevzame Telekom Slovenije. Naprava ponuja dodatne funkcionalnosti za brezžično povezovanje računalnikov WLAN in telefonov DECT, uporabo ali priklop obstoječih klasičnih telefonskih naprav, prejemanje in pošiljanje faks sporočil preko računalnikov, uporabo osrednjega tiskalnika, priklop zunanjih trdih diskov ter mnoge druge uporabne storitve. Zraven sodi še možnost ugodnega nakupa mobilnih in fiksnih telefonskih aparatov ter prenosnih in tabličnih računalnikov. Skratka, poslovni uporabniki se lahko odločite za vrhunsko storitev Telekoma Slovenije, ki vam bo prihranila čas in vas rešila vseh skrbi, kako vzpostaviti interno računalniško, informacijsko in telekomunikacijsko omrežje ter kako zagotoviti brezhibno delovanje. Vse na enem mestu in pri enem ponudniku za sprejemljivo ceno in z možnostjo prilagajanja.", "title": "Rešitev za mala podjetja - Poslovni komplet", "keywords": "Rešitev;za;mala;podjetja;Poslovni;komplet;pr;sporočilo", "lang": "slovenian"}
{"body": "Dublin bo prestrukturiral bančni sistem Stresni test irskega bančnega sistema je pokazal, da tamkajšnje banke potrebujejo dodatnih 24 milijard evrov, da bi preživele finančno krizo. Guverner irske centralne banke Patrick Honohan je pojasnil, da pomoč potrebujejo štiri finančne ustanove. Stresne teste so izvedli v bankah Bank of Ireland, Allied Irish Banks, EBS in Irish Life and Permanent. Allied Irish naj bi potreboval dodatnih 13,3 milijarde evrov, Bank of Ireland 5,2 milijarde evrov, Irish Life & Permanent štiri milijarde evrov in EBS 1,5 milijarde evrov. S tem se bi celotni stroški, ki jih je od leta 2009 imela Irska z reševanjem bank, povzpeli na 70 milijard evrov oz. 15.500 evrov na vsakega prebivalca Irske. Allied Irish, EBS in Anglo Irish banka so že v državni lasti, podobna usoda pa najverjetneje čaka Bank of Ireland in Irish Life and Permanent, ki sta se doslej izogibali nacionalizaciji, kar pa ob dodatni finančni injekciji verjetno ne bo več mogoče. Za rekapitalizacijo naj bi uporabili denar iz fonda 85 milijard pomoči, ki sta jo Irski namenila Evropska unija in Mednarodni denarni sklad IMF. Pok nepremičninskega balona z velikimi posledicami Testi štirih irskih bank, ki so bili pogoj, da je Irska pridobila pomoč iz tujine, ugotavljajo, da se bo irski nepremičninski trg še krčil. Honohan je dejal, da bodo vse štiri banke potrebovale zadostno količino denarja, da bi pokrile ogromne odpise zaradi slabih posojil in za povečanje rezerv. Irski finančni sistem je zašel v težave, ko se je leta 2008 razpočil nepremičninski balon. Največja irska banka Anglo Irish Bank je v postopku likvidacije, potem ko je samo lani ustvarila 17,7 milijarde evrov izgube. Irska vlada namerava predstaviti načrt prestrukturiranja bančnega sistema. Obseg bančništva, ki se je v letih največje rasti močno razbohotilo, naj bi se občutno zmanjšal.", "title": "Irski bolniki potrebujejo novo finančno injekcijo", "keywords": "Gospodarstvo;Evropska unija", "lang": "slovenian"}
{"body": "Nekdanji gradbeni baron Ivan Zidar naj bi prek podjetja iz Združenih arabskih emiratov obvladoval Tovarno kovinske opreme TKO, ki spada med dobro stoječe preživele ostanke SCT. V zadnjih dveh letih naj bi tako iz TKO na svoj račun prečrpal več kot pol milijona evrov. Nekdanji gradbeni mogotec Ivan Zidar se je v zadnjih treh letih v javnosti pokazal, kadar je moral sesti na zatožno klop sodišča, ki mu je v zadevi Čista lopata prisodilo zaporno kazen v višini 14 mesecev. Javnost tudi ve, da se ubada z zdravstvenimi težavami, manj znano pa je, koliko še ima pod palcem. Nekdanji prvi mož propadle družbe SCT zagotovo ne strada. Še več, zdravi deli SCT naj bi mu še vedno prinašali lepe denarce, razkriva časnik Dnevnik. Napajal naj bi se iz Tovarne kovinske opreme TKO iz Murske Sobote, ki posluje zelo uspešno. TKO namreč ni v stečajni masi SCT, septembra 2011 je družba pristala v lasti podjetja Dunes International iz Združenih arabskih emiratov. Formalno je direktor tega podjetja, ki naj bi se ukvarjalo s trgovanjem z nepremičninami, neki finančni svetovalec iz Velike Britanije, Dnevnik pa piše, da je dejanski lastnik Zidar. Časnik namreč navaja, da je ob podpisu pogodbe direktorja zastopal takratni Zidarjev odvetnik Dušan Korošec. In kaj razkrivajo številke? Poročilo TKO kaže, da je družba na račun svojega lastnika nakazala skoraj 370.000 evrov. Iz poročila ni razbrati, katere storitve bi lahko družba z Bližnjega vzhoda opravila za TKO, saj je bila s 50.000 ameriških dolarjev ustanovljena v poštnem nabiralniku, kot rečeno pa se ukvarja z nepremičninami. Če torej drži, da je Zidar lastnik Dunes International, mu je uspelo iz soboškega podjetja prečrpati teh 370.000 evrov in še 95.000 evrov, ki jih je prejel kot predsednik poslovnega sveta TKO. Zanimiv pa je tudi tok denarja, ki ga je TKO nakazal podjetju Gradinal, ki ga je Zidar ustanovil leta 2011. TKO je za storitve pravnega poslovodskega svetovanja Gradinalu plačal 87.500 evrov, piše Dnevnik in dodaja, da je višina nakazil iz TKO skoraj do evra enaka vsem prihodkom Gradinala v letu 2011. Da dobi bralec jasno sliko, je treba omeniti, da je TKO v lanskem letu ustvaril za 780.000 evrov dobička. Skratka, Zidar naj bi v svoj žep usmeril več kot polovico dobička. Ivan Zidar Posle bo izpodbijala Zidarju naklonjena stečajna upraviteljica? Je pa Zidarjev prevzem TKO že od lani predmet sodnega spora, pojasnjuje ozadje Dnevnik. Zidarjevo podjetje SCT Holding je pred začetkom prisilne poravnave SCT kupil TKO v paketu z družbo SCT Investicije. Polovico od 2,45 milijona evrov si je sposodil pri njenem dotedanjem uradnem lastniku, podjetju SCT Naložbe, ki je bilo v lasti SCT. In ko je SCT končal v stečaju, se je stečajni upravitelj SCT Naložb Andrej Krašek odločil, da bo izpodbijal posel. Vmes je Krašek postal direktor Agencije za varstvo konkurence, sodišče pa je vodenje stečaja in izpodbijanje posla zaupalo Mariji Magdaleni Šantl. Po pisanju Dnevnika pa bi lahko bilo njeno imenovanje sporno. Šantlova je pred dvema letoma vodila prisilno poravnavo SCT. In prav v tem obdobju je iz SCT &raquo,ušlo veliko premoženja. Šantlova je bila nato razrešena s položaja upraviteljice, ker naj bi delovala v korist Zidarja.", "title": "Zidar črpa denar iz zdravega dela SCT", "keywords": "sct;zidar;tovarna;kovinske;opreme;poslovanje;črpanje;denar", "lang": "slovenian"}
{"body": "Januarja je družba Hit končala z dobičkom, a nižjim od pričakovanega. Izdelala pa je tudi strategijo za stabilizacijo in normalizacijo poslovanja, ki na koncu leta 2012 predvideva rast podjetja. V četrtek se je nadzorni svet družbe Hit seznanil z novo strategijo, ki jo je pripravila uprava. Bistvo nove strategije za obdobje od 2010 do 2012 je načrt stabilizacije in normalizacije poslovanja v povezavi s strategijo premišljenega dezinvestiranja ter ustvarjanje pogojev za vnovično rast. Uprava je predstavila ključne elemente strateške analize, vrednote, poslanstvo in novo vizijo družbe ter strateške cilje, ključne kazalnike in ciljne vrednosti. Po koncu leta 2012 načrt predvideva vnovično rast podjetja. Soglasje nadzornega sveta uprava pričakuje na naslednji seji tega organa, družba pa bo za tem nemudoma začela uresničevati projekt, s katerim želi temeljit premislek o nadaljnjem razvoju produkta oziroma poslovnega modela, ki bo konkurenčen in moden, kot je bil v 90. letih prejšnjega stoletja. Dolgoročna vizija pa obvezuje, da bo družba vrhunska v sooblikovanju mode preživljanja prostega časa. Družba Hit naj bi se preusmerila iz ponudnika igralniških in drugih storitev za pretežno lokalne goste v ponudnika vrhunskih igralniških in z njimi povezanih storitev za zahtevne globalne goste. Postopoma bo ustvarjala atraktivno turistično-igralniško destinacijo za večdnevne goste s širšega evropskega območja. Dobiček nižji od pričakovanega Januarja letos je družba končala z 0,4 milijona evrov dobička, kar pa je 3,6 odstoka nižja vrednost od načrtovane. Prihodki so znašali 14,3 milijona evrov, odhodki pa 13,9 milijona. Nadzorniki so se seznanili tudi s poslovanjem Hitovih odvisnih družb. Planiran poslovni rezultat so dosegle Hit Montenegro v Črni gori, Casino Kristal Umag na Hrvaškem, Hit Bovec in Hit International. Manj bo individalnih pogodb, znižana bo masa za plače Uprava je nadzornikom poročala tudi o izvajanju ukrepov iz akcijskega načrta v januarju in februarju, tako s področja reorganizacije in ukinitve delovnih mest kot tudi ukrepov za povečanje realizacije in ukrepov za optimiziranje stroškov. Med ukrepi za povečanje realizacije so med drugim nabava novih igralnih avtomatov, pridobivanje novih gostov in naložbe, med ukrepi za optimiziranje stroškov pa so med drugim zmanjšanje števila individualnih pogodb, zmanjšanje števila zaposlenih v strokovnih službah, znižanje mase za plače in regres, zmanjšanje obsega študentskega dela in stroškov prostovoljnega dodatnega pokojninskega zavarovanja, priprava novega razporejanja delovnega časa in odpoved podjetniške kolektivne pogodbe.", "title": "Hit naj bi zopet rastel čez dve leti", "keywords": "hit;uprava;nadzorni;svet;stabilizacija;načrt", "lang": "slovenian"}
{"body": "Prisilna poravnava. Javor Pohištvo s 5,5 milijona evrov navadnih terjatev in 300 tisoč do zaposlenih. ''Podjetniki poslujemo tudi z drugimi Javorjevimi družbami. Če bom izrekel kaj ostrega, bom na drugi strani potegnil kratko. Druge Javorjeve družbe namreč poslujejo in plačujejo, sicer z manjšo zamudo, a vendarle, potem bomo še to zapravili,'' nam je včeraj dejal eden od upnikov družbe Javor Pohištvo, ki je želel ostati neimenovan. Okrožno sodišče v Kopru je nad družbo ta teden začelo postopek prisilne poravnave. Vseh terjatev je za okrog sedem milijonov, navadnih terjatev do več kot 300 partnerjev pa za 5,5 milijona evrov. Davčni upravi RS dolguje milijon evrov, Zavarovalnici Triglav 93 tisoč evrov, med upniki pa je največ podjetnikov in obrtnikov s terjatvami do nekaj deset tisoč evrov. V upniškem odboru je tudi domače podjetje Tapetništvo Žele Milan iz Pivke, ki mu Pohištvo dolguje 30 tisoč evrov. ''To je za moje podjetje zelo veliko. Dolgovi se vlečejo že dve leti,'' nam je dejal lastnik Milan Žele. V prisilni poravnavi bi bili upniki poplačani 20-odstotno, če bo stečaj, pa nič, je ocenil Matjaž Filipčič, pooblaščeni ocenjevalec.", "title": "Kratko potegnili okoliški obrtniki", "keywords": "prisilna poravnava;poslovni dogodek;pohištvo;pohištvo;obrtnik;poklicno združenje", "lang": "slovenian"}
{"body": "Ljubljana - Po načrtu, ki so ga v četrtek potrdili člani nadzornega sveta, namerava skupina Žito v prihodnjem letu povečati prihodke od prodaje za 1,6 odstotka glede na oceno iz letošnjega leta. Medtem ko bo prodaja na slovenskem trgu ostala na enakem nivoju, naj bi se v jugovzhodni Evropi povečala za šest odstotkov, na tržišču EU pa za 17 odstotkov. V prihodnjem letu namerava skupina Žito, ki jo vodi Toni Balažič, doseči 3,3 milijona evrov čistega dobička, kar predstavlja 20-odstotno rast v primerjavi z oceno dobička v letošnjem letu. Dodana vrednost na zaposlenega naj bi leta 2011 prvič presegla 30.000 evrov. V primerjavi s prehrambnimi podjetji iz EU Žito zdaj dosega le dve tretjini povprečne dodane vrednosti na zaposlenega. V Žitu razlagajo, da bodo v prihodnjem letu glavne aktivnosti usmerjene v zaustavitev padanja prodaje. Pri tem se nameravajo osredotočiti na ureditev asortimenta in odnosov s kupci ter povečati vlaganja v trg. Za investicije namerava skupina Žito v prihodnjem letu nameniti 10,3 milijona evrov, kar je petkrat več kot v letošnjem letu. Najpomembnejša posamezna investicija bo selitev mlina iz Ljubljane v Maribor, ki jo namerava Žito končati do prihodnje jeseni. Poleg koncentracije mlinarske dejavnosti na enem mestu bo selitev mlinarstva predstavljala pomemben korak k izpraznitvi lokacije v BTC v Ljubljani. Iz te lokacije, ki se razprostira na sto tisoč kvadratnih metrih, namerava Žito preseliti proizvodnjo do leta 2013, nato pa se bo začela prodaja nepremičnine. Po strategiji, ki jo je Žito izdelalo v novembru, namerava celotna skupina do leta doseči 121 milijonov evrov prihodkov od prodaje, kar v povprečju predstavlja dvoodstotno povprečno rast. V letu 2015 naj bi čisti dobiček znašal 8,8 milijona evrov. sebastjan.morozov@dnevnik.si", "title": "Selitev Žitovega mlina v Maribor pomemben korak pri celotni selitvi iz BTC", "keywords": "gospodarstvo;ekonomija", "lang": "slovenian"}
{"body": "Da je pri nas vse več debelih otrok, je krivo tudi agresivno trženje nezdravih živil. Eden izmed krivcev, da je v Sloveniji trend naraščanja telesne teže otrok v primerjavi z drugimi državami med najizrazitejšimi, je po mnenju Zveze potrošnikov Slovenije (ZPS) tudi vse agresivnejše oglaševanje nezdravih živil, naslovljenih na otroke. \"Otroci in mladostniki so zaradi svoje nevednosti lahek plen tržnikov, kar ima velik vpliv na njihove prehranjevalne navade,\" je dejala Tanja Pajk Žontar iz ZPS, kjer med drugim ugotavljajo, da se \"v zadnjem času otroci praktično v vseh okoljih, v katerih se znajdejo, srečujejo s trženjem živil\". Nezdrava darila šolarjem Prvošolci nekaterih osnovnih šol so tako letos ob prvem šolskem dnevu v dar od oglaševalcev dobili lizike, bombone in reklamne letake za prehranska dopolnila, izpostavljajo v ZPS. Na neki šoli so otroke s sekljanjem sveže zelenjave zavajali o pravi sestavi instant juh. Opozarjajo pa tudi na veliko ponudbo hitre prehrane v neposredni bližini šol in brezplačno deljenje energijskih pijač ob informativnih dnevih na nekaterih srednjih šolah. Zelo kritični so tudi do oglaševanja v otroških in mladinskih televizijskih oddajah, revijah in na spletu. \"Še posebej ranljivi so mlajši otroci, ki nimajo ustrezni življenjskih izkušenj, medtem ko so starejši še zlasti dojemljivi za čustvene poudarke v oglasih, ki temeljijo na zabavi, lepoti in druženju z vrstniki,\" meni Pajk Žonatajreva. V ZPS opažajo, da obstajajo med šolami velike razlike pri omejevanju oglaševanja. \"Ugotavljamo, da nekatere šole sploh ne dovolijo oglaševanja ali trženja, druge pa so za to bolj odprte,\" je dejala Pajk Žontarjeva. Prepoved oglaševanja ZPS in inštitut za varovanje zdravje (IVZ) po zgledu nekaterih evropskih držav kot rešitev predlagata popolno prepoved vsakršnega trženja v šolskem okolju ter prizadevanje za večjo izobraženost otrok in mladostnikov o pomenu zdravega prehranjevanja. Po njihovem mnenju bi morali tudi sistemsko omejiti trženje živil z neustreznim prehranskim profilom za otroke in mladostnike.", "title": "Otroci so lahek plen tržnikov", "keywords": "ogla;ps;udi;vanja;vil;troci;nja;ed;ekaterih;ikov", "lang": "slovenian"}
{"body": "Poslovanje v prvem polletju je bilo pozitivno Nadzorni svet Vzajemne bo o razpisu za novo upravo predvidoma odločal konec meseca, nagibajo pa se k tričlanski upravi, so po seji sporočili nadzorniki. Nadzorniki zavarovalnice so se seznanili tudi s poslovanjem v prvem polletju. Vzajemna je, kot pravijo, poslovala pozitivno in skladno s poslovnim načrtom. Člani nadzornega sveta so imenovali tudi dve komisiji, in sicer komisijo za imenovanja in prejemke ter revizijsko komisijo. Prva bo zadolžena za pripravo predloga razpisa za upravo, ki ga bodo nadzorniki obravnavali na naslednji seji. Ta bo predvidoma 30. avgusta. Na čelu zavarovalnice tako do nadaljnjega ostajata stara člana uprave, Irena Kos, ki je sicer na prejšnji seji podala svoj odstop, vendar je pripravljena ostati na tem mestu do imenovanja novega člana oz. članice, in Dušan Kidrič. Nadzorni svet se je seznanil tudi s poročilom o izsledkih notranje revizije poslovanja, za katerega je zaprosil na ustanovni seji ob koncu julija. Ker so poročilo prejeli šele na seji, so se nadzorniki odločili, da bodo gradivo s pomočjo novoimenovane revizijske komisije dodatno preučili in se o sklepih odločali na naslednji seji. Novi nadzorni svet Vzajemne se je na ustanovni seji sešel konec julija, ko so za prvega nadzornika izbrali podpredsednika Zveze društev upokojencev Slovenije Mirka Miklavčiča. Na skupščini 26. julija so za nove člane nadzornega sveta poleg Miklavčiča izvolili še predsednico ZDUS-a Matejo Kožuh Novak ter predstavnika sindikatov Andreja Zorka in Marjana Urbanča.", "title": "Vzajemna o razpisu za novo upravo šele konec meseca", "keywords": "Gospodarstvo", "lang": "slovenian"}
{"body": "Upokojenci. Novembrske uskladitve pokojnin letos ne bo. Uskladitev. Novembrske uskladitve pokojnin ne bo. Tako je na včerajšnji seji sklenil svet Zavoda za pokojninsko in invalidsko zavarovanje Slovenije (Zpiz). “Uskladitve ne bo, ker je bil že s februarsko uskladitvijo presežen limit možnega povečanja pokojnin v letošnjem letu, kakršen izhaja iz interventnega zakona,” je pojasnil Jože Kuhelj, namestnik generalnega direktorja Zpiza. Kot je dodal, bi se glede na rast bruto plač pokojnine letos lahko uskladile za 0,625 odstotka, a so bile že pri februarski uskladitvi povečane za en odstotek. Denar bo nakazan en dan prej Decembra bodo upokojenci pokojnine dobili izplačane že dan prej kot običajno, torej že v četrtek, 29. decembra, in ne v petek, 30. decembra. Zaradi praznikov se namreč pričakuje, da bodo banke svoja vrata zaprle ob zgodnejših urah.", "title": "Pokojnine se ne bodo zvišale", "keywords": "pokojnine;usklajevanje", "lang": "slovenian"}
{"body": "Direktor BP-ja Tony Hayward 1. oktobra odhaja, zamenjal ga bo Dudley Naftno podjetje BP je od aprila do junija poslovalo s 13 milijardami evrov izgube, stroški v Mehiškem zalivu so bili 25 milijard evrov. Podjetje zapušča Tony Hayward. Od eksplozije na naftni ploščadi 20. aprila letos, pri čemer je umrlo 11 delavcev, v Mehiški zaliv pa se je razlila rekordna količina nafte, se je vrednost BP-ja na trgu znižala za 40 odstotkov. V polletnem poročilu je v 25 milijard evrov, ki jih je BP namenil stroškom čiščenja nafte, vštetih tudi 15 milijard evrov, ki jih je podjetje namenilo različnim tožbam in izplačilu odškodnine ribičem. BBC piše, da bi imel BP, če seveda ne bi upoštevali stroškov, ki jih je imel z Mehiškim zalivom, v drugem četretletju šestih milijard evrov dobička v primerjavi z drugim četrtletjem v letu 2009, ko ga je pridelal 2,2 milijarde evrov. Podjetje za drugo četretletje ne bo izplačevalo dividend, prav tako pa je napovedalo, da bo prodalo nekaj svojega premoženja za 23 milijard dolarjev. BP z novim vodstvom Čeprav so se britanski mediji razpisali, da naj bi generalni direktor podjetja British Petroleum Tony Hayward v soboto podal svoj odstop v 24 urah, se to ni zgodilo. BP je namreč objavil, da bo Hayward po 28 letih v podjetju s položaja generalnega direktorja odšel 1. oktobra letos, zamenjal pa ga bo ameriški kolega Robert Dudley, ki je sicer odgovoren za čiščenje razlite nafte v Mehiškem zalivu, piše britanski medij BBC. Greenpeace zahteva bolj zeleno politiko Bencinske črpalke BP-ja v Londonu so zaprli okoljevarstveni protestniki. Skupina Greenpeace trdi, da je prekinila dobavo goriva na vse črpalke v središču britanske prestolnice, BP pa je sporočil, da so zaprli okoli 20 njihovih črpalk. Aktivisti so dobavo goriva ustavili tako, da so zaprli varnostne ventile na črpalkah, nato pa jih odstranili, da jih ne bi mogli znova odpreti. Ventile bodo vrnili, je zatrdil Greenpeace. Greenpeace želi s svojo akcijo podjetje prisiliti k bolj zeleni energetski politiki oziroma da bi prisilili prihodnje vodstvo podjetja, da se oddalji od obsedenosti z zelo nevarnimi, do okolja neodgovornimi viri nafte zdajšnjega vodje Tonyja Haywarda. BP je akcijo označil za neodgovorno in otroško dejanje, ki se vmešava v varnostne sisteme . Hayward je dejal, da je trenutek njegovega odhoda primeren, saj je BP-ju uspelo ustaviti iztekanje nafte. To je dobra osnova za spremembo vodstva v podjetju, je še pojasnil Hayward. Hayward upravičen do 700 tisoč evrov pokojnine letno Že v ponedeljek je BBC objavil podatek, da bo Hayward upravičen do 700 tisoč evrov pokojnine letno. Sicer pa je vrednost Haywardova upokojitvene vreče ocenjena na 13 milijonov evrov, pri čemer bo lahko obdržal vrednost delnic. Nad Haywardom kot senca zla ne ležijo le rdeče številke, temveč tudi obtožbe ameriških kongresnikov, da ni prevzel nikakršne odgovornosti. Neprimerne so bile tudi njegove izjave, češ da je nastala nesreča res grozna, a da si tudi on želi nazaj svoje staro življenje . Prav tako se je sredi junija odpravil na jadranje, medtem ko je nafta iz globini 1.500 metrov vrela na plan z vso svojo silo. Hayward bo kljub odhodu, zamenjal naj bi ga ameriški kolega Bob Dudley, prejel celoletni izkupiček letošnje plače in še nekatere bonitete za nekaj več kot milijon evrov.", "title": "BP z zgodovinsko izgubo in novim vodstvom", "keywords": "Svet;Gospodarstvo", "lang": "slovenian"}
{"body": "Ob 7. uri in 3 minute so seizmografske naprave v bližini Maribora zaznale šibek potresni sunek. Preliminarno ocenjena magnituda potresa je bila 1,6. Z Agencije Republike Slovenije za okolje in njihovega Urada za seizmologijo in geologijo so sporočili, da so seizmografi državne mreže potresnih opazovalnic ob 7. uri in 3 minute zabeležili šibek potresni sunek. Po preliminarnih podatkih je bilo žarišče potresa 90 kilometrov severovzhodno od Ljubljane, v bližini Maribora. Preliminarno ocenjena magnituda potresa je bila 1,6. Seizmologi ocenjujejo, da intenziteta oziroma učinki potresa v širšem nadžariščnem območju niso presegli III. stopnje po evropski potresni lestvici. Po prvih podatkih so potres čutili prebivalci Hočkega Pohorja. Evropska potresna lestvica ima 12 stopenj Potrese se ocenjuje po evropski potresni lestvici, EMS. Tokratni potres je bil med šibkejšimi, saj so mu določili III. stopnjo. Za potres te stopnje je značilno, da ga v zaprtih prostorih čutijo posamezniki. Mirujoči čutijo zibanje ali rahlo tresenje. Najhujši v zgodovini zabeležen potres pri nas se je zgodil leta 1511. Takrat naj bi učinki dosegli X. stopnjo po EMS. Za potrese te stopnje je značilno, da so rušilni, mnogo navadnih dobro zgrajenih stavb pa se poruši. V času slovenske samostojnosti je bil najhujši potres leta 1998 v dolini reke Soče, dosegel je VII-VII stopnjo, leta 2004 pa na istem območju stopnjo VI-VII.", "title": "Šibek potres na Štajerskem", "keywords": "potres;potresi;Maribor", "lang": "slovenian"}
{"body": "Nove ceste bodo morale počakati Ministrstvo za promet bo po predvidenem rebalansu ob skoraj 130 milijonov evrov. Ceste ne bodo nevzdrževane, trdi Vlačič, gospodarstveniki napovedujejo še poglobitev težav gradbenikov. Vlada bo predvidoma jutri potrdila rebalans proračuna, po katerem bo največ denarja skoraj 130 milijonov evrov vzela ministrstvu za promet, je poročala RTV Slovenija. Tako oster rez pomeni, da bo denarja le še za nujne naložbe, pravi pristojni minister Patrick Vlačič in zatrjuje, da vzdrževanje cest pri tem ne bo ogroženo. Ministrstvo za promet bo krčilo tam, kjer je vlaganje najdražje. Največ okoli 70 milijonov evrov manj bo investicij v železniško infrastrukturo. Za obnovo ne prav zglednih državnih cest pa bomo namenili 40 milijonov evrov manj. Kolikor imamo, toliko lahko naredimo. Kolikor si družina lahko privošči, za stanovanje za avto, toliko si tudi naša država lahko privošči. Vemo, da je polovica državnih cest v slabšem stanju, dejstvo pa je, s toliko denarja, kolikor ga imamo, s toliko denarja bomo delali, je dejal prometni minister. Ob tem je zagotovil, da bodo projekti, ki so že sklenjeni, potekali nemoteno, novih investicij pa ne bo. Novi udarci po gradbeništvu Na drugi strani, v gospodarski zbornici, so nad proračunom ogorčeni. Prepričani so namreč, da bo krčenje naložb krizo v gradbeništvu še poglobilo. Panoga se je v dveh letih prepolovila in takšen udarec bo potopil še kakšno gradbeno podjetje, so prepričani na Gospodarski zbornici. Samo v prve pol leta je službo v gradbeništvu izgubilo 7.200 ljudi. To je velika katastrofa, zlasti za tista podjetja, ki so še ostala živa. Klestenje proračuna, pomeni žaganje veje, na kateri sedimo vsi, in manjšanje sredstev, na katerih gradimo socialno državo. Prav zaradi zmanjšanja investicij v gradbeništvu dvoodstotne gospodarske rasti, ki jo ob koncu leta napoveduje minister Križanič, ni pričakovati, pravi izvršna direktorica, Gospodarske zbornica Slovenije Alenka Avberšek. Državljani bodo morali stisniti zobe … ponovno Čeprav minister Vlačič zagotavlja, da vzdrževanje cest ne bo trpelo, pa se bodo zaradi zamaknjenih naložb morali domačini na nekaterih delih Slovenije še naprej voziti po razdrapanih lokalnih cestah in obupavati nad nedokončanimi projekti. Eden izmed njih je npr. nedokončano krožišče pri izvozu Tepanje na štajerski avtocesti . Zaradi rebalansa se bo njegovo dokončanje najverjetneje zavleklo v prihodnje leto, pravijo na direkciji za ceste. Izgradnja škofjeloške obvoznice in obvoznice mimo Radelj ob Dravi ter obnova ceste od Rogaške Slatine do Rogatca zaradi sofinanciranja EU-ja naj ne bi bila ogrožena, pravijo na direkciji. Drugače bo z nekaterimi drugimi projekti. Brez denarja zaprtje Že sedaj imamo 50 odstotkov državnih cest neustreznih oziroma ne ustrezajo standardom, ki so jih določili v Evropski uniji, in bojim se, da se bo to samo še nadaljevalo, pravi Gregor Ficko z direkcije. Ob tem na direkciji za ceste, kjer so z rebalansom lanskoletnega proračuna prejeli slabih 79 milijonov evrov, opozarjajo, da bo država morala najti rešitev za obnovo dotrajanega cestnega omrežja, drugače bo določene ceste preprosto treba zapreti.", "title": "Rebalans Vlačiču pustil denarja le za vzdrževanje", "keywords": "Gospodarstvo", "lang": "slovenian"}
{"body": "Nova Gorica - Fundacija Mitteleuropa, ki bo v Riadu v Savdski Arabiji gradila prvo izmed več trgovskih in turističnih mest Casa Italia, je k sodelovanju povabila tudi slovensko živilskopredelovalno industrijo. Podjetja, ki se jim bo uspelo povezati z Mitteleuropo, bodo v to zalivsko državo lahko prodajala značilne slovenske kmetijske in živilske proizvode. S fundacijo Mitteleuropa, ki združuje več kot 600 različnih podjetij iz italijanskih dežel Furlanije - Julijske krajine, Veneta, Lombardije, nemške dežele Baden-Württemberg, Češke in Slovaške, so se člani vodstva novogoriške območne Gospodarske zbornice Slovenije srečali že pred več meseci in se začeli dogovarjati o sodelovanju. Želeli so, da bi v fundacijo, katere članstvo je brezplačno, vstopila tudi slovenska podjetja. \"Namen te fundacije je predvsem skupen nastop na tretjih trgih, kar bi slovenskim podjetjem prišlo še kako prav. Fundacija je namreč velika in kot taka lahko doseže dobre rezultate, saj si v njej gospodarstveniki pomagajo med seboj pri pridobivanju poslov,\" je povedala direktorica območne GZS za severno Primorsko Mirjam Božič. Fundaciji je lani tako uspelo pridobiti velik posel v Savdski Arabiji. Za savdskoarabskega princa Abdula Mohsena Alhokaira bodo gradili hotelsko-trgovska središča, poimenovana Casa Italia. V njih bo poleg luksuznih hotelov različnih znanih svetovnih verig mogoče dobiti tudi trgovine s tipičnimi italijanskimi izdelki, med katerimi naj bi prevladovali predvsem izbrani prehrambni izdelki in oprema za dom. V Riadu bodo po novogoriški predstavitvi začeli graditi prvega izmed 31 načrtovanih središč, projektu pa je savdskoarabski princ že namenil 1,5 milijarde evrov. Območna gospodarska zbornica za severno Primorsko je zato pripravila poslovno konferenco Italija-Slovenija-Savdska Arabija. Zanimanja med slovenskimi živilskopredelovalnimi podjetji je bilo precej, prihodnji meseci pa bodo pokazali, ali so bili pogovori o sodelovanju tudi uspešni. \"V Savdsko Arabijo bi slovenska podjetja lahko uspešno izvažala predvsem izdelke iz govejega, divjačinskega in piščančjega mesa, marmelade, med, suho sadje, drobno pecivo, sadne sokove in vodo. Slovenski izdelki so butični,\" je še povedala Božičeva, ki upa, da se slovenskim proizvajalcem vrata na ta dokaj zaprti trg arabske kraljevine vendarle počasi odpirajo.", "title": "Slovenska hrana kmalu na policah v Savdski Arabiji", "keywords": "gospodarstvo;ekonomija", "lang": "slovenian"}
{"body": "Trditev o dveh pravnih državah je konstrukt politične opozicije, meni pravosodni minister Aleš Zalar. Pravico do sodnega varstva ima vsak, poudarja, priznava pa, da so še rezerve v sistemu. Ni več nedotakljivih Odkrivanje, pregon in sojenje v zadevah gospodarskega kriminala so temeljne politične prednostne naloge te vlade, meni Zalar. \"Uspehi novoustanovljenega nacionalnega preiskovalnega urada, ki je posledica odločnih prizadevanj ministrice Katarine Kresal, so iz dneva v dan bolj vidni. Ni več nedotakljivih ne v politiki ne v gospodarstvu in ne nazadnje niti v pravosodju,\" je poudaril. Trditev o dveh pravnih državah je po mnenju ministra za pravosodje Aleša Zalarja v pogovoru za Delo konstrukt politične opozicije, ki ga uporablja zlasti takrat, ko kritizira konkretne odločitve policije, tožilstva ali sodišča, če ji politično ne ustrezajo. Dodal je, da ima prizadeti vselej pravico do sodnega varstva vse do ustavnega sodišča, če bi v posameznem primeru res nastala pravna neenakost. Rezerve v sistemu so Zalar je še dejal, da rezerve v sistemu vsekakor še so. Tožilci bi lahko pogosteje oblikovali specializirane preiskovalne skupine s policijo, davčnimi, carinskimi in drugimi nadzornimi institucijami oziroma strokovnjaki, sodniki pa bolj strnjeno razpisovali obravnave. Ob tem je napovedal, da bo kmalu spremenil sodni red, tako da bodo razpravne dvorane v dveh izmenah lahko izkoriščene vse do večera. Če pokojninski zakon pade, sledijo odpuščanja \"LDS je v koaliciji zaradi odločenosti, da odgovorno rešimo težke probleme sedanjosti in izzive prihodnosti naše družbe, ne pa, da bežimo od njih ali da njihovo reševanje prenesemo na prihodnje generacije,\" je dejal Zalar, sicer član LDS, in dodal, da bo treba po referendumu o pokojninskem zakonu odpraviti negotovost glede vprašanja, ali vlada še ima ustrezno podporo parlamenta. Poplava referendumov, ki jih zahtevajo poslanci opozicije, je anomalija v našem političnem sistemu. Aleš Zalar DeSUS ima po njegovem mnenju svoj politični izračun, ki je povezan z nasprotovanjem nujno potrebni pokojninski reformi. Če bi ljudje na referendumu zavrnili pokojninski zakon, bi Slovenija za ohranitev sedanje višine pokojnin morala sprejeti drastične javnofinančne ukrepe vključno s posegi v plačni sistem in socialne pomoči, odpuščati bi morala zaposlene v javnem sektorju in krčiti proračunske investicije, kar bi zelo prizadelo naše gospodarstvo. Na DeSUS bi se lahko zgrnile upravičene kritike, da je pomembno prispeval k splošnemu nazadovanju v državi. Temu tveganju zmanjšanja podpore volivcev se Karl Erjavec želi izogniti, zato mu predčasne volitve veliko bolj ustrezajo kot redne, je dejal Zalar in dodal, da Zares za zdaj očitno ostaja koalicijski partner. Na vprašanje, ali je izhod iz krize druga republika, je Zalar odgovoril, da če vprašanje meri na spremembe ustave, za katere se zavzema Janševa SDS, potem se nesporno strinja s Francetom Bučarjem, da bi bilo to samomorilno. Ustava povsem ustrezno jamči in varuje vse univerzalno priznane vrednote, človekove pravice in svoboščine, zagotavlja tudi stabilnost političnega sistema, kar je nujno zlasti zato, ker imamo proporcionalni volilni sistem in zaradi tega koalicijske vlade, je še opozoril Zalar.", "title": "Ob padcu referenduma še v večjo krizo", "keywords": "pokojninska reforma;poslovni dogodek;referendum;politični dogodek;aleš zalar;minister;katarina kresal;minister;desus;politično gibanje;stranka;zares;politično gibanje;stranka", "lang": "slovenian"}
{"body": "Veseli december. V petek prižig praznične okrasitve, ki je letos cenejša. Prižig v petek Prazniki. Okrašenih bo deset smrek, približno 30 rastočih dreves, nameščenih pa bo več kot 700 različnih okraskov. “Praznično razsvetljavo bomo prižgali predvidoma 3. decembra,” dodajajo na občini. Letošnja praznična okrasitev mesta bo stala manj kot lani. Čeprav so še lani odgovorni na občini napovedovali, da bodo tudi letos namenili 200 tisočakov za okrasitev, načrtujejo porabo 133 tisoč evrov proračunskih sredstev. Prihodnje leto več “Prihodnje leto pričakujemo višjo vsoto, ko bo izvedena še posodobitev krasitve na Trgu svobode,” so sporočili z Mestne občine Maribor (MOM). Naj spomnimo, da naj bi novo okrasitev, ki so jo začeli izvajati lani in so jo poimenovali Vilin klobčič, ocenili kot strošek 800 tisoč evrov. 133 tisoč evrov bo MOM letos namenila za praznično okrasitev mesta. Za dogajanje 120 tisočakov Manj denarja kot za okrasitev pa je namenjenega za celoten decembrski program, vključno s silvestrovanjem na prostem, ki ga pripravlja Zavod za turizem Maribor. “Letos za dogajanje ob veselem decembru namenjamo nekoliko manj kot lani, in sicer 120 tisoč evrov. Novost je tudi ta, da je novoletni sejem letos prevzelo podjetje Mariborska tržnica,” je pojasnil Milan Razdevšek, prvi mož zavoda.", "title": "Letos manj za lučke", "keywords": "okrasitev;kultura;maribor;mesto;vas", "lang": "slovenian"}
{"body": "V Zdravniški zbornici Slovenije (ZZS) so zaskrbljeni nad novico, da Zavod za zdravstveno zavarovanje Slovenije (ZZZS) izvajalcem ne plačuje obveznosti v načrtovanih rokih. Kot je pojasnil predsednik zbornice Andrej Možina, v že tako osiromašenih zdravstvenih zavodih zamiki plačil povzročajo težave v poslovanju. ZZZS namreč od sobote približno 2.150 pogodbenim partnerjem ne plačuje več računov in akontacij v načrtovanih rokih, s tem pa zavod izvaja prenos obveznosti v višini 73,3 milijona evrov v leto 2013. Zdravniki pričakujejo več posluha Z veliko večjo zaskrbljenostjo v zdravniški zbornici spremljajo realizacijo sklepov skupščine ZZZS, ki ob prepovedi zadolževanja zavoda sprejema restriktivni finančni načrt za leto 2013 v nasprotju z ministrom za zdravje Tomažem Gantarjem, je še zapisal predsednik zbornice. Izrečene besede, da ZZZS ostaja na \"varni strani\", po mnenju zbornice nakazujejo, da so zdravniki in bolniki na nevarni strani posledic take odločite. \"V atmosferi izgubarjev na strani zdravstvenih izvajalcev se bodo stopnjevali poslovodni pritiski na nosilce zdravstvene dejavnosti, kar lahko posredno že vpliva na varnost in kakovost procesov zdravljenja,\" je opozoril Možina. Dvotirno upravljanje slovenskega zdravstva po njegovem mnenju nakazuje, da \"smo še daleč od vsebinskih rešitev razlogov za veliko krizo slovenskega zdravstva\". V zdravniški zbornici pričakujejo večji posluh za njihove predloge reševanja krize, zavedajo pa se, da lahko le z razumnimi rešitvami pripomorejo da bodo rezi v slovenskem zdravstvu najmanj boleči tako za zdravstvene delavce kot za dobrobit slovenskih bolnikov, je še zapisal predsednik zbornice.", "title": "Zdravniki in bolniki na nevarni strani", "keywords": "zdravniška zbornica;zzzs;finančni načrt", "lang": "slovenian"}
{"body": "Državno poroštvo mora odobriti še Evropska komisija Vlada je Cimosu dodelila državno poroštvo v znesku 35 milijonov evrov za najem likvidnostnega posojila. Državno pomoč pa mora zdaj odobriti še Evropska komisija. Državna pomoč je bila Cimosu dodeljena za obdobje šestih mesecev po obrestni meri, ki ne sme biti nižja od referenčne obrestne mere za izračun državnih pomoči, ki predstavlja vsoto izhodiščne obrestne mere, določene od Evropske komisije, povečane v skladu z diskontno stopnjo po pravilih za dodeljevanje državnih pomoči. Družba je visoko stečajno ogrožena, sama sprožitev stečajnega postopka in eventualno prenehanje družbe pa bi imele za več regij, v katerih družba posluje, obsežne negativne gospodarsko-socialne posledice. V družbi pa obstajajo zdrava proizvodna jedra, ki jih je smiselno prestrukturirati in ohraniti, je bilo zapisano v vladnem sporočilu za javnost. Sporazum o finančnem prestrukturiranju Cimosa so predstavniki družbe, lastnikov, bank in države uskladili ter parafirali na zaključnem sestanku 26. aprila, ki je bil sicer podpisan 14. maja. Gospodarski minister Stanko Stepišnik je ob podpisu sporazuma dejal, da ga odobritev Evropske komisije ne skrbi. Močno zadolžena koprska družba je lani ustvarila dobrih 74 milijonov evrov čiste izgube, čista izguba skupine Cimos pa je dosegla skoraj 98 milijonov evrov. Obenem so upadli poslovni prihodki, ki so v lanskem letu za matično družbo znašali 388,5 milijona evrov, za skupino pa 445,6 milijona evrov.", "title": "Vlada dodelila 35 milijonov evrov poroštva", "keywords": "Gospodarstvo", "lang": "slovenian"}
{"body": "Ker smo uspešni, lahko pomagamo drugim Irski pomagamo tudi iz sebičnih razlogov, pravi premier Pahor, saj si ne predstavlja, da bi ob zlomu evra Slovenija s tolarjem šla v valutne vojne, ki vladajo svetu. Premier Borut Pahor je pozdravil zaprosilo Irske Evropski uniji ter Mednarodnemu denarnemu skladu IMF za finančno pomoč. S kakšnim zneskom bo mednarodna skupnost pomagala Irski, še ni znano, irska vlada pa je omenjala skupni znesek okoli 100 milijard evrov. Pomoč bodo pridobili preko treh mehanizmov največji delež bo prispeval Evropski instrument za finančno stabilnost dve tretjini zneska, IMF bo namenil približno tretjino zneska, Velika Britanija in Švedska pa sta ponudili tudi dvostransko pomoč. Koliko bo torej prispevala posamezna članica, se tako še ne ve, kljub temu pa je premier dal »prvo in zelo grobo oceno finančnih posledic za Slovenijo« in napovedal, da naj bi bil delež Slovenije med 200 in 250 milijoni evrov. Ne gre za odhodek iz proračuna, ne gre za posojilo kot v primeru Grčije, ampak za poroštvo. To bi zapadlo v plačilo le, če Irska sama ne bi bila sposobna izpolnjevati svojih finančnih obveznosti, je ob tem poudaril. Pomoč bo drugačna od tiste Grčiji V času, ko ja za pomoč zaprosila Grčija, ni bilo na razpolago veliko mehanizmov, kako to pomoč izvesti. Zdaj je na voljo več možnosti, zato bo pomoč Irski drugačna od pomoči, ki so jo države namenile grški vladi. Slovenija je Grčiji prvi obrok, 102 milijona evrov, nakazala že septembra. To pa niso storile vse države z evrom, saj se je Slovaška odločila, da Grčiji ne bo pomagala. Sankcij ni videti, zato se pojavlja vprašanje, kako bo v zdajšnjem primeru s pomočjo Irski. Slovaška se je ravno v času odločanja o pomoči Grčiji znašla v volilnem obdobju in času zamenjave oblasti, poudarja Pahor, in to je po njegovem tudi edini razlog, da se je Slovaška lahko izognila sankcijam. V neformalnih pogovorih pa se kaže nezadovoljstvo z ravnanjem slovaških oblasti, zato je slovaški finančni minister včeraj prvi dal izjavo, da bo njegova država sodelovala pri pomoči Irski, je dodal. Evro mora ostati trdna valuta Da si države z evrom medsebojno pomagajo, je po Pahorjevem mnenju pomembno predvsem zato, da preživimo krizo in da evro ostane trdna valuta. Evro je taka valuta, je pa zdaj na nekaterih prej nepredvidljivih zgodovinskih preizkušnjah, ki jih mora preživeti. Eden od teh načinov je medsebojna pomoč med članicami, je prepričan. Slovenija si predvsem želi imeti valuto, v katero verjame in s katero lahko dobro gospodari. Pahor Tuji voditelji cenijo naš uspeh Sicer pa po njegovih besedah slovenska vlada dela vse, kar more, da Slovenijo pelje iz krize in je pri tem relativno uspešna. Mi sami se lastnih uspehov manj zavedamo in jih cenimo, kot jih znajo ceniti naši kolegi iz drugih držav. To, da je Slovenija po dramatičnem padcu proračuna kaže solidno in stabilno gospodarsko rast, omejuje stroške države v proračunu, je tik pred pokojninsko reformo. Tuji voditelji znajo ceniti ta uspeh. Slovenijo vidijo na strani tistih, ki lahko pomagajo, je dejal Pahor. Potegnil je še nekaj vzporednic med Irsko in Slovenijo. Javnofinančni primanjkljaj Irske je konec leta 2009 dosegel skoraj 14,5 odstotka bruto domačega proizvoda BDP, javni dolg pa 65,5 odstotka BDP-ja, medtem ko je javnofinančni primanjkljaj Slovenije po Pahorjevih besedah lani znašal 5,8 odstotka BDP-ja, javni dolg pa 35,4 odstotka BDP-ja.", "title": "Pomoč Slovenije Irski od 200 do 250 milijonov evrov", "keywords": "Gospodarstvo;Evropska unija", "lang": "slovenian"}
{"body": "Nadzorni svet Telekoma Slovenije je v torek sprejel predlog uprave za znižanje plač vodilnih zaposlenih. Tako bo od 1. aprila dalje plača predsednika uprave Telekoma Slovenije Bojana Dremlja nižja za 25 odstotkov, v skladu s tem pa bodo urejene tudi plače članov uprave in direktorjev oziroma direktoric hčerinskih družb. Iz Telekoma so še sporočili, da bodo predvidoma jutri objavili sklic skupščine delničarjev, ki bo zasedala 22. aprila. V IUV vrednotijo nepremičnine in prodajajo zaloge V stečajnem postopku družbe Industrija usnja Vrhnika (IUV) trenutno poteka ocenjevanje nepremičnin in odprodaja zalog, je povedala stečajna upraviteljica Nataša Gibičar Toš. Terjatve je za zdaj prijavilo 740 upnikov, rok za prijavo pa se izteče 23. marca. Največji upniki so delavci in banke. NKBM prodaja nepremičnine Nova Kreditna banka Maribor je objavila začetek zbiranja ponudb za nakup nepremičnin v Sloveniji in na Hrvaškem. Banka v Sloveniji prodaja štiri apartmaje, bungalov in garsonjero v skupni vrednosti slabih 365.000 evrov, na Hrvaškem pa 22 apartmajev, sedem garsonjer ter kontejner v skupni vrednosti dobra dva milijona evrov. Center Naložbe po nakupih lastnih delnic Center Naložbe, ki je prek verige podjetij v večinski lasti direktorja Pivovarne Laško Boška Šrota, je od več malih delničarjev kupil dobrih 1000 lastnih delnic, za katere je po dostopnih podatkih odštel nekaj več kot 4000 evrov. Finetol kuje posle s Probankinimi skladi Finetol, ki velja za enega izmed lastniških stebrov Skupine NFD, je minuli četrtek vzajemnemu skladu Probanka Globalni naložbeni prodal pol odstotka Maksime Invest. Finetol je za delnico Maksime Invest iztržil 5,15 evra, oziroma 6,2 odstotka nad tedanjo borzno ceno. V Elkroju 62 presežnih delavcev V nazarski modni hiši Elkroj, ki je od oktobra leta 2006 v lasti družine Rednak iz Šoštanja, je zaradi precejšnjega upada naročil iz Nemčije presežnih 62 delavcev. NLB z 99,55-odstotnim deležem v banjaluški Razvojni banki Nova Ljubljanska banka je ta teden povečala lastniški delež v NLB Razvojni banki iz Banjaluke na 99,55 odstotka. Na javno ponudbo, objavljeno 3. februarja, se je odzvalo 108 delničarjev s skupno 18,05 odstotka delnic. RTH bo ponovno odkopaval premog v Hrastniku Rudnik Trbovlje-Hrastnik bo ponovno odkopaval premog na območju Hrastnika, saj so nove raziskave pokazale, da so v jami Ojstro še vedno velike zaloge kakovostnega premoga, ki jih ocenjujejo na okoli 1,4 milijona ton odprtih zalog, so danes sporočili iz omenjenega rudnika. Pripravil Tomaž Modic", "title": "Posel | Novice", "keywords": "gospodarstvo;ekonomija", "lang": "slovenian"}
{"body": "Milijoni v obnove. Obnovili staro stavbo onkologije, v kateri ni pacientov, za klime v UKC pa denarja ni. Negospodarno. “Vodstvo onkološkega inštituta (OI) je dalo obnoviti celotno stavbo B, v kateri ni niti enega bolnika več. Škandal pa je, ker to počnejo z denarjem, ki ga prihranijo pri bioloških zdravilih,” nas je opozoril vir, ki ni želel biti imenovan. Da je bila stavba B res temeljito obnovljena in da v njej res ni več bolnikov, so nam potrdili tudi na OI, ki ga vodi Anica Žličar. V obnovo 1,4 milijona Biološka zdravila Pretakanje denarja. Ministrstvo za zdravje je z analizo že za leto 2008 ugotovilo, da se je okoli šest milijonov evrov dodatnega denarja za biološka zdravila “porabilo za druge namene”. Podatke smo v Žurnalu24 razkrili julija lani. Naši viri trdijo, da se pri bioloških zdravilih še vedno varčuje. Privarčevana sredstva pa gredo v za ta čas neprimerne gradbene projekte. Seznam obnovitvenih del na stavbi B je precej dolg. V njej so na primer v času krize in vedno novih rebalansov zdravstvene blagajne rušili stene in tlake, odstranili vrata in podboje, demontirali staro dvigalo in namestili novo, stekleno, ter obnovili vhodna in zadnja vrata, postavili montažne predelne stene ... Račun je na koncu znesel 1,4 milijona evrov. Žličarjeva torej obnavlja stavbo, v kateri ni pacientov, v sosednji stavbi, to je v glavni stavbi univerzitetnega kliničnega centra (UKC), pa tamkajšnji šef Simon Vrhunec že tri leta išče milijon evrov za sistem hlajenja za bolniške sobe. Kaj si mislita o tem, smo povprašali tudi šefa zdravstvene blagajne in ministra za zdravje. Odgovora pričakujemo danes.", "title": "“Od zdravil v zidovje”", "keywords": "zdravstvo;obnova;stavbe", "lang": "slovenian"}
{"body": "Na Ljubljanski borzi je delniški indeks SBI 20 trgovanje končal pri vrednosti 10.186,08 točke. Na Ljubljanski borzi je delniški indeks SBI 20 današnje trgovanje končal pri vrednosti 10.186,08 točke, kar je 244,89 točke oz. 2,46 odstotka več kot v sredo. Indeks najpomembnejših podjetij SBI TOP pa se je zvišal za 58,53 točke oz. 2,64 odstotka na 2275,07 točke.", "title": "Na borzi pozitivno", "keywords": "ljubljana;borza;sbi20;delniški;indeks", "lang": "slovenian"}
{"body": "Cene surove nafte že dosegajo rekordne vrednosti, cene kurilnega olja pa se utegnejo še povišati.", "title": "Kurilno olje še dražje?", "keywords": "nafta;cena;kurilno;olje;podražitev", "lang": "slovenian"}
{"body": "Ljubljana - Upniki Merfina, prek katerega so Merkurjevi menedžerji na čelu z Binetom Kordežem izpeljali največji slovenski menedžerski prevzem, bodo na poplačilo terjatev predvidoma čakali do sredine leta 2014. Takrat naj bi namreč stečajni upravitelj Matjaž Nanut dokončno razdelil stečajno maso, od katere pa je dejansko ostal le manjši paket delnic Merkurja, ki so zastavljene za zavarovanje posojil. Čeprav je terjatve prijavilo le 22 upnikov Merfina, je Nanut sodišče že zaprosil za enomesečno podaljšanje roka za preizkus terjatev, saj naj bi bile te obsežne in vsebinsko zahtevne. Upniki terjajo od Merfina skupno okoli 470 milijonov evrov, glavnino od tega družba HTC Dva, ki jo je Kordež uporabil za obvodno financiranje menedžerskega prevzema. Med večjimi upniki Merfina so še Merkur, Hypo banka, Iskratel, Skupina Viator&Vektor, Sava, Alpos, G Skupina, novogoriška družba Projekt in družba H&R menedžerjev Hidrie, ki pa bodo po dostopnih podatkih dobili poplačanih manj kot dva odstotka terjatev. Na drugi strani bodo stroški stečajnega postopka predvidoma znašali slabih 70.000 evrov, le nekoliko več pa nagrade stečajnemu upravitelju, ki za unovčenje stečajne mase oziroma za prodajo Merkurjevih delnic pričakuje 50.000 evrov nadomestila.", "title": "Merfinovi upniki poplačani šele leta 2014", "keywords": "gospodarstvo;ekonomija", "lang": "slovenian"}
{"body": "Ljubljana - Lastniki družbe Delo so danes na skupščini spremenili statut, tako da bo družba lahko znova prešla na dvotirni sistem upravljanja ter ločeno poslovodno in uredniško funkcijo. V nadzorni svet, kjer bo pet članov, je skupščina kot predstavnike kapitala imenovala zdajšnjo predsednico upravnega odbora Marjeto Zevnik, Roberta Šego in Dragico Čepin. Kot so sporočili iz Dela, bosta dva nadzornika prišla iz vrst zaposlenih, spremembe pa bodo stopile v veljavo po opravljenem postopku pred svetom delavcev. Skupščina se je seznanila tudi z lanskim letnim poročilom in podprla sklep, da se bilančni dobiček ne deli. Upravi in nadzornemu svetu je bila podeljena razrešnica za delo v letu 2008, imenovana pa je bila tudi revizijska hiša Deloitte revizija za revidiranje računovodskih izkazov za leto 2009. V upravnem odboru Dela, ki je v lasti Pivovarne Laško, zdaj sicer sedijo Zevnikova, Mojca Jazbinšek, Peter Puhan, Darijan Košir in Brane Piano. V Delu niso pojasnili, kdaj naj bi imenovali novega predsednika uprave, pričakovati pa je, da bo družba v prihodnjih dneh objavila razpis. Zaenkrat tudi ni znano, kdo bi lahko prevzel vajeti Dela, ko je Zevnikova postala nadzornica, v \"igri\" pa naj bi bil nekdanji predsednik uprave Peter Puhan, ki ga je po prehodu na enotirni sistem upravljanja zamenjala Andrijana Starina Kosem. Starino Kosem, ki je Delo vodila od decembra leta 2008, je skupščina Dela razrešila konec julija, teden dni po zamenjavi prvega moža Pivovarne Laško in preko povezanih podjetij nekoč največjega lastnika podjetij okrog Laškega Boška Šrota. Ta je pred tedni prodal 30 odstotkov družbe Kolonel, ki je bilo ključno podjetje pri obvladovanju podjetij okrog Laškega, italijanskemu poslovnežu Pierpaolu Ceraniju. Cerani je pred dnevi postal direktor družbe Infond Holding, ki je v lasti Kolonela in Centra Naložb, sama družba pa je nekoč obvladovala večino Pivovarne Laško in četrtino Mercatorja. Zaradi neplačanih obveznosti so banke upnice premoženje Infond Holdingu zaplenile, tako da ima zdaj družba 1,35 odstotka Mercatorja in 3,1 Laškega. Pred meseci je Infond Holding imel več kot polovico Pivovarne Laško, s tem pa tudi hčerinske družbe Laškega Pivovarno Union, Radensko, Fructal in Delo, s temi podjetji pa tudi 48 odstotkov Mercatorja. Do konca tedna naj bi se razpletla tudi zgodba okrog Delove naložbe v časniku Večer, saj naj bi varuh konkurence sporočil, kako se je odločil glede koncentracije med družbama. Glede na zakonodajo naj bi urad za varstvo konkurence Delu naročil, da odproda Večer, v katerem ima 80-odstotni lastniški delež, pod prevzemni prag (25 odstotkov). Medijska zakonodaja med drugim namreč določa mejo izvodov dnevnikov ene ali povezanih oseb pri 40 odstotkih vseh izdanih izvodov splošno informativnih tiskanih medijev, ki izhajajo najmanj trikrat na teden. Vprašanje je, če se bo varuh konkurence \"obesil\" na to določbo ali tudi na kolač pri oglaševanju, kjer varuh konkurence pri presoji o morebitni kršitvi konkurenčne zakonodaje upošteva le oglaševanje v dnevnih časopisih.", "title": "Delo znova z dvotirnim sistemom upravljanja", "keywords": "gospodarstvo;ekonomija", "lang": "slovenian"}
{"body": "Predsedniške volitve v ZDA pozitivno vplivajo na razpoloženje vlagateljev na svetovnih borzah, saj se ti odločajo za nakupe, kar zvišuje tečaje delnic. Najbolj razpoloženi so vlagatelji v Evropi, pri čemer največje rasti beležijo na dunajski, milanski, pariški, frankfurtski in londonski borzi, pozitivno pa je tudi vzdušje v ZDA. Indeks dunajske borze ATX je danes pridobil 6,21 odstotka, rastejo pa tudi indeksi milanske borze Mibtel +4,86 odstotka, indeks pariške borze CAC 40 +3,6 odstotka, indeks frankfurtske borze DAX 3,44 odstotka in indeks borze v Londonu FTSE 100, ki je pridobil 3,18 odstotka. Pozitivno so volilni dan začeli ameriški vlagatelji, saj se je vrednost indeksa Dow Jones zvišala za skoraj tri odstotke, tehnološkega indeksa Nasdaq pa za 2,8 odstotka. Precej pa se je zvišala cena nafte, in sicer za več kot štiri dolarje, razlog za to pa je odločitev Savdske Arabije, da zniža proizvodnjo nafte. Na newyorški blagovni borzi je bilo danes opoldne za 159-litrski sod zahodnoteksaške lahke nafte treba odšteti 68,40 dolarja, 4,50 dolarja več kot v ponedeljek. Evro je danes v primerjavi z dolarjem pridobil, in sicer slaba dva odstotka, na 1,2878 dolarja. Japonske delnice so si opomogle Indeks Nikkei, ki ga na azijski borzi izračunavajo na osnovi vrednosti 225 najpomembnejših delnic, je trgovanje končal pri vrednosti 9114,60 točke. To je 537,62 točke oziroma 6,27 odstotka več kot minuli petek. V ponedeljek je bila borza v Tokiu zaradi praznika zaprta. Na pozitivno vzdušje vlagateljev so vplivali šibkejši jen, kar je ugodno za japonske izvoznike, in informacije o morebitnem prevzemu pešajočega japonskega proizvajalca elektronike, družbe Sanyo Electric, s strani njegovega večjega tekmeca Panasonica. Šibak jen je pognal navzgor delnice japonskih avtomobilskih proizvajalcev, kot sta Toyota Motor in Honda Motor, zaradi ugibanj glede Panasonica in Sanya pa so se podražile tudi delnice proizvajalcev elektronike. Z združitvijo Sanya in Panasonica bi namreč nastal eden od največjih proizvajalcev elektronike na svetu. V Avstraliji se je indeks S&P/ASX 200 malenkost znižal. Vlagatelje je presenetila odločitev domače centralne banke, da zniža svojo ključno obrestno mero za 0,75 odstotne točke. To je namreč za četrt odstotne točke več, kot so napovedovali analitiki, je pa posledica vse več znakov upočasnjevanja gospodarstva. Nafta brent se je pocenila Decembrske terminske pogodbe za nafto brent so se v elektronskem trgovanju pocenile na 58,85 dolarja, kar je najmanj po februarju 2007. Ta vrsta nafte se je že v ponedeljek v Londonu pocenila za 4,84 dolarja, na 60,48 dolarja. Zahodnoteksaška lahka nafta, ki bo dobavljena v decembru, se je v azijskem trgovanju pocenila za 66 centov, na 63,25 dolarja za 159-litrski sod, potem ko se je že v ponedeljek zvečer v ameriškem trgovanju pocenila za 3,90 dolarja. Nasprotno se je cena nafte Organizacije držav izvoznic nafte Opec v začetku tedna zvišala. Kot so danes sporočili iz sekretariata organizacije na Dunaju, je povprečna cena članic kartela v ponedeljek znašala 59,03 dolarja, kar je 1,60 dolarja več kot v petek. Cena Opecove nafte se je od junija, ko se je gibala okoli 140 dolarjev, pocenila že za 60 odstotkov.", "title": "Volitve zvišale tečaje delnic", "keywords": "borza;azijska;tečaj;delnica;delnice;tečaji;tokio;jen;nafta;brent;opec;finančna;kriza", "lang": "slovenian"}
{"body": "Na tujem optimizem ob nizkem prometu Mercatorjeve delnice, ki so se ta mesec pocenile že za 15 odstotkov, so le dočakale odboj, žal pa to ne velja za celotni trg. Indeks SBI TOP 814 točk, ki se je v ponedeljek znižal šestič v zadnjih sedmih trgovalnih dneh in pristal na 16-mesečnem dnu, je zgolj po zaslugi 2,2-odstotne podražitve Mercatorja cena je dosegla 139 evrov pridobil desetino odstotka. S Krkinimi delnicami je promet dosegel pol milijona evrov, zadnji posel je bil sklenjen pri 64,5 evra. Podjetje bo v četrtek objavilo polletne poslovne rezultate. S Telekomom je bilo za 220 tisoč evrov prometa, delnice so nihale okrog meje 90 evrov. Velika večina delnic se je malenkost pocenila, Petrol pa je izgubil odstotek. FedEx optimistično zre v prihodnost Po krepki rasti delnic v prejšnjem tednu so bili mnogi skeptični, če bo lahko Wall Street nadaljeval pozitivni niz. Strah je bil odveč, saj so se vodilni delniški indeksi povzpeli za okrog odstotek, dobro vsaj psihološko znamenje pa je tudi to, da je širši indeks S & P 500 drugič zapored dan končal nad 200-dnevnim drsečim povprečjem. Podjetje za poštne storitve FedEx je zvišalo napovedi letnega dobička, kar je podžgalo rast teh delnic +5,6 odstotka in utišalo tiste, ki pravijo, da je gospodarsko okrevanje na trhlih temeljih. Tečaji delnic v prvi kotaciji KRKA -0,12 % 64,38 EUR TELEKOM -0,22 % 90,01 LUKA -0,33 % 15,31 NOVA KBM -0,10 % 10,01 GORENJE -1,16 % 11,90 MERCATOR +2,21 % 139,00 PETROL -1,03 % 243,91 INTEREUROPA +0,26 %3,84 Evro nad mejo 1,30 dolarja Evro je prebil mejo 1,30 dolarja, cena lahke nafte se približuje 80 dolarjem. Največje presenečenje ponedeljkovega trgovanja pa je bila novica o kar 23,6-odstotni junijski rasti prodaje novih hiš in stanovanj v primerjavi z majem. Maja je prodaja padla za 36,7, prejšnji mesec pa je sledil skok, kot ga v odstotkih ni bilo od leta 1980. Število neprodanih novih stanovanj in hiš na trgu je junija padlo za 1,4 odstotka, na 210.000 enot, kar je najmanj od septembra 1968. Banka UBS presenetila z dobičkom Vseevropski delniški indeks FTSEurofirst 300 1.049 točk je ponedeljkovo trgovanje sklenil s polodstotnim pribitkom, pri čemer so se občutno podražile bančne delnice, potem ko so bili v petek objavljeni spodbudni rezultati stresnih testov. Rast v evropskih finančnih središčih se je nadaljevala tudi v torek dopoldne, tako da so indeksi dosegli najvišjo raven v zadnjem mesecu. Švicarska banka UBS je presenetila z dobičkom drugega četrtletja - bilo ga je za dve milijardi frankov oz. za 1,5 milijarde evrov. To je dvakrat več od pričakovanj. Delnice so poskočile za osem odstotkov.", "title": "Mercator poskrbel za prekinitev negativnega niza", "keywords": "borza", "lang": "slovenian"}
{"body": "Vodja trženja pri družbi Transferwise Britanska prestolnica kot svetovna finančna, medijska ali umetniška metropola je vselej zelo izzivalna. In ker se bistri in podjetni Slovenci ne zmenijo za meje ali ovire, pač pa je njihova želja po uspehu in uveljavitvi močnejša kot kadar koli, je Londončan že dve leti tudi Ervin Strnišnik, podjetnik, soustanovitelj znanega spletnega radia RadioNula.com in strokovnjak za spletno trženje. _____________________________________________ Ervin, prihajate iz Ljubljane oziroma iz Domžal. Kako to, da ste se znašli v Londonu, in kaj je trenutno vaše delovno področje? V London sem se preselil zato, ker sem iskal nove izzive. Profesionalno pot sem začel v državni upravi, nadaljeval kot podjetnik in se nato leta 2010 odločil, da bom šel poiskat nekaj novega. Zaneslo me je v London, tu sem poznal nekaj ljudi. Ta znanstva so mi zelo pomagala pri aklimatizaciji. Začel sem delati za podjetje PeerIndex, to je start-up podjetje z zelo zanimivim produktom. PeerIndex meri vpliv ljudi na splet, predvsem na socialnih omrežjih, to je na Facebooku, Twitterju, na Linkedlnu in tudi na drugih. S PeerIndexom sem sodeloval leto dni, nato pa sem se odloči, da se bom pridružil drugi firmi, drugemu start-upu, kjer sem še zdaj. To podjetje se imenuje TransferWise, to je servis oziroma finančna ustanova za mednarodni prenos denarja. Banke pri prenosu denarja zaračunavajo velike provizije, TransferWise pa je s svojim inovativnim pristopom tem storitvam zelo znižal ceno. Banke za tovrstne transakcije v povprečju zaračunavajo 5-odstotno provizijo, TransferWise pa le 0,5-odstotno. Za zdaj uživam, dobro se počutim in upam, da bom tu v Londonu ostal tudi v prihodnje. Če se vrneva še malce k slovenskemu delu vaše poklicne poti. Delo v državni upravi in nato vstop med podjetnike - še zlasti ta podjetniška doba ima nadvse zanimivo postajo, ki je “prava postaja”, tj. radijska postaja, kajne? Res je. Kot sem že omenil, začel sem v državni upravi, na ministrstvu za javno upravo, na oddelku za informatiko. Zatem sem s še nekaj poslovnimi partnerji sodeloval pri ustanovitvi podjetja HotALot, ki se ga morda nekateri bralci spomnijo kot izdajatelja časopisa Blogorola. V tem glasilu smo objavljali le blogarske prispevke, v nasprotju z drugimi mediji, ki objavljajo novinarske. Ob koncu leta 2008 je prišla pod Alpe ta zloglasna recesija. Takrat smo bili primorani to podjetje zapreti. Nato sem se pridružil podjetju svojih znancev, to je Mimovrste. Mimovrste.com, kot vsi vemo, je največja spletna trgovina v Sloveniji. Tam sem delal v službi za trženje. Nato sem se odpravil v London. Omeniti bi želel še en projekt, na katerega sem zelo ponosen. S prijateljem Ozrenom, ki še vedno živi v Ljubljani, sva leta 2008 ustanovila spletni radio, to je RadioNula.com. Ta nekomercialni radio še vedno oddaja, brez oglasov, a s poslušalstvom z vsega sveta. Morda je zanimiv podatek, da ima RadioNula.com mesečno med 20.000 in 30.000 obiski, to pomeni prav toliko poslušalcev. RadioNula.com je bil kot poseben gost pred tedni povabljen tudi na Mednarodni radijski festival v Zürichu. In, če smem, še enkrat k tistim “novim izzivom”, ki so tako zelo udomačena fraza, ko je govor o ambicijah posameznika. Najbrž se oba strinjava, da ti novi izzivi ne pomenijo, da je v Sloveniji vse slabo in da je, nasprotno, v Londonu vse bleščeče?Nikakor. Mogoče še prej to preden sem se preselil v London, v tem mestu sploh še nisem bil. Res je, da sem prej dosti potoval in obiskal vse celine, razen Avstralije in Južne Amerike. Vselej sem imel željo po tem, da bi pa nekoč tudi živel v tujini, čeprav je res, da v preteklosti nisem imel nobene predstave o tem, kaj to dejansko pomeni. Idealiziral sem tujino, podobno, kot se v Sloveniji pogosto sliši “Veš, pa bi šel ven.” V resnici pa je ravno to, da ne veš, kaj selitev na tuje prinese - to je posrečeno, to je nekakšen poseben ideal. Ko se izseliš iz Slovenije, doma pustiš vse družino, prijatelje, ožje prijatelje, s katerimi imaš poseben odnos, okolje, v katerem se počutiš dobro, zapustiš ta comfort zone območje udobja, op.. In začeti moraš na novo. Ena izmed slovenskih značilnosti je tudi ta, da se tam vsi poznamo. V takem okolju si ni težko ustvariti širokega kroga poznanstev. Drugače je v metropoli, kakršna je London. Tu si ni enostavno ustvariti mreže poznanstev, stikov, in to z ničle. To odkrito povem vsakomur. Po tistih začetnih nekaj mesecih navdušenja in, pravzaprav, turizma, sledi realnost. Ko se zaveš, da si preseljen, v tujem okolju, in se soočiš s tem, da je treba od tu naprej. Pristala sva na točki, ki bi jo lahko označila kot naredi-ali-pusti. Nenazadnje skočiti na letalo in se vrniti, ni težavno. Kaj je torej tisto, kar vas je v prav tistem trenutku obdržalo tu? Vsekakor London. Uživam, na primer, v kulinarični raznolikosti, ki jo ponuja. Vsak dan imam za kosilo hrano z drugega konca sveta. Kulturni dogodki, glasbeni še posebej. Tu jih je nešteto. Kar bi bil v Ljubljani, na primer, koncert leta - je tu na sporedu dnevno. In multikulturnost Londona. Ta je res očarljiva. Grede poklicnega udejstvovanja pa takole. Delujem na področju “digitalnega marketinga”, in dejansko šele tu opaziš, da imaš svet na dlani. Kar naenkrat se dogovarjaš z največjimi, najvplivnejšimi svetovnimi mediji, nato največjimi spletnimi podjetji, kar jih je. Tu v Londonu se moj adresar, preprosto povedano, vsak dan polni s kontakti ljudi, ki so največji in najpomembnejši igralci na parketu, če smem uporabiti to prispodobo. In to je silovit magnet. Ta me drži tu in obenem obeta tudi za prihodnost. Kakšni pa so odnosi v podjetju, ki je že znano po svetu? Najverjetneje vas veseli tudi spremljanje njegovega razvoja, rast celotnega okolja start-upov in podobno? Vsekakor. Podjetje TransferWise sta ustanovila dva Estonca, živeča v Londonu. Zamisel za dejavnost podjetja je izšla iz osebnih potreb. Eden izmed ustanoviteljev je prejemal plačo v evrih, drugi v funtih. Oba sta imela stroške na obeh koncih Evrope. In če bi si valuti izmenjala med sabo, bi s tem porabila precej manj, kot pa sta ga, ko sta za to storitev naprošala banko. In premostitev teh težav ali peer-to-peer servis za prenos denarja je enako TransferWise. Drugače pa je bilo sprva še kar bridko spoznanje, da se tu v službah dela do 18. ure ali pa še dlje. Tu so zahteve delodajalca večje, rečem, kar občutno večje kot v Sloveniji. Praznikov ali prostih dni je bistveno manj. V službo se vozim z javnim prevozom, in ta pot v eno smer traja nič manj kot 45 minut. To so stvari, ki jih je treba vzeti v zakup. Po drugi strani pa je res, da je plačilo boljše kot v Sloveniji, obenem pa je standard tu višji, se pravi, stvari so tu dražje. Tu ste del mednarodnega tima. Ta nehomogenost izvora sodelavcev pa se mora izničiti. Kako se ustvarja primerno ali spodbudno delovno vzdušje? Gibljem se v start-up krogih. Moja zamisel je bila že prej, da bi želel delovati v takem okolju. Berlin, še zlasti pa London sta v tem pogledu najhitreje razvijajoča se. Ob tem bi dodal še, da start-up okolje tu podpirajo britanska vlada in lokalne, torej mestne oblasti. Ta se namensko razvija v vzhodnem delu Londona oziroma v predelu Shoreditch. Njegov simbol pa sta na neki način krožišče in postaja podzemne železnice, imenovana Old Street. Tu je stičišče te kulture, tega gibanja. In tu sem želel delovati, saj sem prej o tem veliko bral in podobno. Zdaj, ko sem tu, sem še bolj prepričan, da sem se odločil pravilno. Zdi se mi, da bi se morala taka okolja razvijati tudi v Sloveniji, in to veliko hitreje, kot se. Predvsem s pomočjo države. Saj ni več dvomov, podjetja tega tipa bodo v prihodnosti ustvarjala delovna mesta in z davki bogatila državne blagajne. Kar omenjate, so tako imenovana podjetja, ki proizvajajo produkte z visoko dodano vrednostjo. O teh tudi v Sloveniji slišimo veliko. Vsi politiki govorijo podobno, toda tu se zdi, da se njihove napovedi in obljube udejanjajo hitro, pri nas doma pa počasneje. Lahko še na malo preprostejši način razčlenite oziroma opišete njihove dejavnosti? To so visokotehnološka podjetja, bodisi internetne družbe bodisi novi mediji, ali pa neke nove disruptivne ideje, ki postanejo poslovna rešitev - taka je tudi dejavnost podjetja TransferWise. Gre za to, da se po stoletni prevladi bank zdaj pojavljajo nove možnosti, drugačne zamisli ali rešitve. Ne le v finančnem sektorju, ampak tudi v vseh drugih dejavnostih. Ob koncu nam, prosim, razkrijte še to klasično vprašanje, tj., kako v Londonu izrabite skop prosti čas, ki ga imate najbrž na voljo le ob koncih tedna? Ja. Ko ne delam, kdaj je že to? No, koncerte sem že omenil, z veseljem obiščem kako galerijo. Obiskal sem tudi že nekaj slavnih nogometnih stadionov in si ogledal nekaj tekem razvpite angleške Premier lige. Se pa najdem tudi s prijatelji, saj tu tudi Slovencev mojih let ne manjka. A, še to. Revijo, mesečnik z naslovom Monocle rad prebiram in ga priporočam v branje tudi drugim. Matjaž Ambrožič, London", "title": "Slovenec v Londonu", "keywords": "Gospodarstvo", "lang": "slovenian"}
{"body": "Podjetje GSA, ki je v lasti Joca Pečečnika, se ni odločilo za najem Steklarske nove v stečaju. V GSA pravijo, da se za nakup niso odločili zaradi razhajanja z zaposlenimi glede poslovnega modela. Direktor podjetja GSA Joc Pečečnik Kot poudarjajo v GSA, je bilo tako z njihove strani kot s strani stečajnega upravitelja in zaposlenih vloženih veliko naporov za pripravo poslovnega modela, ki bi Steklarski novi zagotovil prihodnost, zaposlenim pa varna delovna mesta na daljši rok. Kljub temu je prišlo do razhajanja med konceptom GSA in konceptom zaposlenih glede poslovnega modela. V podjetju Joca Pečenika namreč menijo, da mora proizvodnja startati v tolikšnem obsegu, kolikor ima trga oziroma naročil, v poznejših fazah pa lahko z rastjo naročil raste tudi število zaposlenih, zato so za začetni zagon sami predvidevali največ 60 delavcev in skrajno racionalen nadzor nad vsemi stroški. Delavci, ki so tudi potencialni najemniki, na drugi strani zagovarjajo koncept, da se proizvodnja zažene s 110 zaposlenimi, kar pa bi po mnenju GSA že na začetku prineslo izgubo. S 110 zaposlenimi bi podjetje že v začetku ustvarilo izgubo Ob tem kot razlog za svojo odločitev navajajo tudi dejstvo, da kljub večkratnim pozivom v preteklih tednih cenitev realne tržne vrednosti zalog še ni bila izvedena, pri čemer naj bi stečajnega upravitelja Štefana Rolo ves čas opozarjali, da bi morebitna prodaja zalog po nizkih cenah uničevala tržišče. Posledično bi to vplivalo tudi na dotok novih naročil v proizvodnjo za slovenske kupce, kjer je Steklarska nova doslej v praksi realizirala nekoliko višje cene, s katerimi je vsaj deloma nevtralizirala nizke cene, po katerih steklovino izdeluje za tuje kupce in s katerimi v veliko primerih ustvarja izgubo, so še zapisali v družbi GSA. Delavci Steklarske nove Rola odločitve GSA ni komentiral Stečajni upravitelj steklarne Štefan Rola odločitve Pečečnika ni želel komentirati, saj, kot je povedal, zadeve v zvezi z zalogami sploh niso bile predmet razpisa oz. medsebojnih razmerij. Ponudnik je namreč po njegovih besedah dal zgolj ponudbo za najem prostorov in opreme, medtem ko so zaloge last upnikov in z njimi ne more nihče prosto razpolagati, pač pa je za njih treba iztržiti čim višjo ceno. Rola tudi razlogov o razhajanju s konceptom zaposlenih ni želel komentirati, saj to po njegovem ni stvar stečajnega upravitelja. Peči so lahko prižgane do 4. avgusta Sicer pa Rola ni mogel veliko povedati niti o razvoju dogodkov za Steklarsko novo v prihodnjih dneh. Kot je dejal, imajo po sklepu sodišča mesec dni časa za dokončanje nujnih poslov, omenjeni rok pa se izteče 4. avgusta. Do takrat imajo za delavce, ki so še v podjetju, dovolj dela, v kolikor pa v teh dneh ne bodo našli novega najemnika, bodo začeli z ugašanjem peči, kar traja tri do štiri dni, to pa pomeni, da je časa le še do konca tega tedna. Kot je še dejal Rola, zanimanje sicer obstaja, a trenutno nima nobene pisne ponudbe, niti o njej sam nikoli ni govoril.", "title": "Pečečnik ne bo najel Steklarske nove", "keywords": "steklarska;nova;pečečnik;joc;gsa;najem;steklarna", "lang": "slovenian"}
{"body": "Berlin - Nemške zvezne, deželne in lokalne oblasti bodo letos po zadnjih ocenah vlade v Berlinu zbrale 571,2 milijarde evrov davčnih prihodkov, kar je 40,6 milijarde oziroma 7,7 odstotka več kot lani in 16,2 milijarde več od zadnjih napovedi v maju. \"Letošnje leto bo posebno, izjemno,\" je dejal namestnik finančnega ministra Steffen Kampeter. \"Gre za rezultat zelo solidne gospodarske rasti v letošnjem letu,\" je po poročanju tujih tiskovnih agencij dejal Kampeter. Pojasnil je, da bo vladi tako uspelo javnofinančni primanjkljaj zmanjšati na okoli odstotek bruto domačega proizvoda (BDP), kar je precej pod dovoljeno zgornjo mejo iz pakta o stabilnosti in rasti. Dolgoročni cilj Nemčije ostaja izravnani proračun do leta 2016. \"Nemčija zahteva disciplino od mnogih držav, zato moramo vedno biti vzor,\" je še dejal. Zaradi občutne upočasnitve rasti ob koncu leta in v letu 2012 - po letošnji 2,9-odstotni gospodarski rasti naj bi se BDP prihodnje leto zvišal le za okoli odstotka - bodo tudi davčni prihodki po najnovejših ocenah manjši kot bi bili ob nadaljevanju trendov iz prve polovice leta. Vseeno pa naj bi s 592 milijardami evrov za 7,4 milijarde presegli zadnje napovedi iz letošnjega maja. \"Nemčija ostaja sidro stabilnosti Evrope s solidnima fiskalno in gospodarsko politiko,\" je prepričan gospodarski minister Philipp Rösler. Finančni minister Wolfgang Schäuble je oktobra napovedal, da bo vlada od leta 2013 zniževala obdavčitev prihodkov. Letno naj bi se s tem vladni prihodki znižali za do sedem milijard evrov. O podrobnostih Schäuble sicer ni govoril, saj se vladajoča koalicija krščanskih demokratov in liberalcev še ni dogovorila o načinu tega znižanja. Schäublejeve zadnje besede ne govorijo v prid večjemu znižanju. \"Manevrski prostor je precej omejen,\" je dejal in dodal, da se ne sme pozabiti, da je raven javnega dolga v Nemčiji še vedno precej nad mejo 60 odstotkov BDP iz pakta o stabilnosti in rasti. Trenutno znaša nekaj nad 80 odstotki BDP. \"Zato je pomembno, da nadaljujemo začrtano javnofinančno politiko in ne odstopamo od cilja, ki je trajno in vzdržno zmanjšanje javnega dolga,\" je še povedal nemški finančni minister.", "title": "Nemčija letos z večjim davčnim izkupičkom od napovedi", "keywords": "gospodarstvo;ekonomija", "lang": "slovenian"}
{"body": "Koper - Istrabenz je na okrožno sodišče v Kopru danes podal zahtevo po hitri obravnavi pritožbe banke Unicredit na sodni sklep o preizkusu terjatev. O Unicreditovi pritožbi odloča višje sodišče. Zahtevo je Istrabenz vložil, ker želi, da bi bil sklep o prisilni poravnavi, v kolikor je bila ta izglasovana, izdan čim prej, so za STA pojasnili iz Istrabenza. Kot je znano, se je Unicredit pritožil na sklep sodišča, ki je odločilo, da Unicreditova pogojna terjatev v vrednosti 8,89 milijona evrov ni verjetno izkazana. Ker bi se z neupoštevanjem pritožbe lahko spremenil izid glasovanja o prisilni poravnavi, je okrožno sodišče v Kopru prisilnemu upravitelju Borisu Dolamiču naložilo, naj do sklepa višjega sodišča počaka z izdelavo poročila o glasovanju. V Istrabenzu želijo, da bi bilo poročilo o glasovanju o prisilni poravnavi izdelano čim prej. Z objavljenim sklepom o prisilni poravnavi bi Istrabenz namreč lahko pričel z izvajanjem programa finančnega prestrukturiranja. Kot je znano, ta predvideva v letošnjem letu poravnavo slabih 19 odstotkov terjatev, v letih 2011 in 2012 še približno tretjino obveznosti, preostalo pa leta 2013. Dokončno priznanih terjatev do Istrabenza je za 462 milijonov evrov. O prisilni poravnavi je glasovalo 25 Istrabenzovih upnikov. Od 19 bank upnic jih je glasovalo 17, neuradno pa naj bi banke prisilno poravnavo podprle. Od štirih bank, ki so pred časom vložile zahtevo za stečaj, sta glasovali SKB Banka in Sparkasse, glasovnic Bawaga in Volksbanke pa na koprskem okrožnem sodišču niso prejeli.", "title": "Istrabenz na sodišče podal zahtevo po hitri obravnavi Unicreditove pritožbe", "keywords": "gospodarstvo;ekonomija", "lang": "slovenian"}
{"body": "Berlin - Nemška vlada je zaradi aktualne svetovne finančne krize preložila dolgo pričakovano delno privatizacijo nemških železnic, bolj znanih pod imenom Deutsche Bahn. Vlada namreč želi počakati na čas, ko bodo razmere na finančnih trgih boljše. \"Do uvrstitve delnic Deutsche Bahn na borzo bo prišlo, vendar pa državnega premoženja ne bomo dali na trg ob napačnem času,\" je pojasnil nemški finančni minister Peer Steinbrück. Pojasnila izvršnega direktorja družbe Hartmuta Mehdorna so podobna: \"Odločili smo se spremeniti časovnico v dogovoru z našim lastnikom, predvsem zaradi nihanj in negotovosti na trgih, še posebej ta teden.\" Prodaja 24,9-odstotnega deleža v tovorni in potniški enoti Deutsche Bahna, izločeni v novooblikovano družbo DB Mobility and Logistics, je bila predvidena za 27. oktober, in sicer v obliki prve javne ponudbe delnic. Prodaja Deutsche Bahn velja za zadnjo večjo privatizacijo v največjem evropskem gospodarstvu. Država namerava obdržati 75,1 odstotka potniške in logistične dejavnosti ter 100 odstotkov v infrastrukturi ter dejavnost dobave elektrike. Vlada si je ob napovedi prodaje obetala okrog pet do šest milijard evrov kupnine, kar pa je ob sedanjih razmerah po mnenju analitikov težko pričakovati.", "title": "Nemška vlada je zaradi aktualne svetovne finančne krize preložila dolgo pričakovano delno privatizacijo nemških železnic", "keywords": "gospodarstvo;ekonomija", "lang": "slovenian"}
{"body": "Najvišje povprečne plače v finančnih in zavarovalniških dejavnostih Povprečna mesečna neto plača v Sloveniji je septembra znašala 963,84 evra, kar je za 0,1 odstotka manj kot avgusta in 3,7 odstotka več kot septembra lani. Zaposleni je v prvih devetih mesecih letos v povprečju zaslužil 1.475,80 evra bruto na mesec oziroma 4,1 odstotka več kot v istem obdobju lani. Povprečne septembrske plače pa so bile 1.485,58 evra v bruto zneskih. Najvišje povprečne bruto plače so bile v finančnih in zavarovalniških dejavnostih 2.054,40 evra, najnižje pa v drugih raznovrstnih poslovnih dejavnostih 944,95 evra. Glede na avgust se je povprečna bruto plača najbolj zvišala v dejavnostih promet in skladiščenje za 5,3 odstotka ter trgovina, vzdrževanje in popravila motornih vozil za 1,2 odstotka, najbolj pa se je znižala v dejavnostih zdravstvo in socialno varstvo za 2,1 odstotka ter strokovne, znanstvene in tehnične dejavnosti za dva odstotka. Sicer pa so imeli najvišje povprečne plače v občinah Cerklje na Gorenjskem 1.900,97 evra bruto, Ljubljana 1.746,21 evra bruto in Dol pri Ljubljani 1.705,75 evra bruto. Najnižjo povprečno mesečno bruto plačo pa dobili v občinah Osilnica 848,64 evra, Starše 938,08 evra in Kostanjevica na Krki 978,39 evra.", "title": "Septembrske plače nekoliko nižje od avgustovskih", "keywords": "plače", "lang": "slovenian"}
{"body": "Skupina svetnikov želi sklic izredne seje Devet državnih svetnikov zahteva izredno sejo državnega sveta, na kateri bi odločali o odložilnem vetu na zakon o posojilu Grčiji, ki ga je državni zbor sprejel v torek. Prvopodpisani pod zahtevo po sklicu izredne seje je Bogomir Vnučec iz SDS-a. Skupina svetnikov trdi, da je zakon neprimeren. Državi zakon omogoča, da sodeluje pri sistemu pomoči, v okviru katerega bodo države z evrom globoko zadolženi Grčiji v treh letih posodile do 80 milijard evrov. Prispevek Slovenije znaša 387,8 milijona evrov, zakon pa določa še, da posojilno pogodbo v imenu Slovenije sklene Evropska komisija. Grčijo bi morali kaznovati, ne nagraditi A skupina svetnikov meni, da gre za neprimeren način reševanja te prezadolžene članice evrskega območja, ki je poleg vsega še kršila pravila denarne unije oziroma celo prikrivala podatke in zavajala partnerice v evrskem območju. Kdor je član nekega kluba in pravil kluba ne spoštuje, se ga kaznuje ali celo izključi. V primeru Grčije pa je ta celo nagrajena, poudarjajo. Podobno so trdili poslanci SDS-a na seji državnega zbora, na kateri so omenjeni zakon sprejemali. Tudi drugi argumenti svetnikov so podobni SDS-ovim, saj trdijo, da so plače v Grčiji občutno višje kot v Sloveniji in da so predvsem grški javni uslužbenci deležni številnih ugodnosti. Te se kljub strogim pogojem, ki jih za odobravanje posojil terjata evroskupina in Mednarodni denarni sklad, niso bistveno zmanjšale, pravijo. Ta denar naj bi bil izgubljen Po drugi strani pa slovenska vlada po njihovih besedah od slovenskih javnih uslužbencev pričakuje zategovanje pasu. Prepričani so še, da je denar, ki ga bo Slovenija odobrila Grčiji, za vedno izgubljen. Ali bodo preostali svetniki podprli njihovo razmišljanje, bo očitno znano na izredni seji, ko se bo odločalo, ali bo zakon o pomoči Grčiji vrnjen v ponovno obravnavo poslancem, ki ga bodo morali nato potrditi z večino glasov.", "title": "Se obeta veto na zakon o posojilu Grčiji?", "keywords": "svet;veto;pomoč;grčiji;rebalans;svetniki;sds", "lang": "slovenian"}
{"body": "Odlična priporočila, primerna izobrazba, zanesljiva, marljiva, skratka tajnica, ki bi si jo lahko le želeli. A je bila pri 49 letih prestara, listek s to nesramno opombo pa so po nesreči pozabili umakniti ... So dolge noge res odločilne pri iskanju nove službe? Nejeverno je Martina W. zrla v svojo prijavnico na prosto delovno mesto. Sredi dokumentov, ki ji jih je nesojeni delodajalec vrnil po tem, ko so jo zavrnili, je namreč tičal majhen, samolepilni rumen listič. Prestara, rojena leta 61 , je pisalo na njem. Interna opomba zaposlovalca univerzitetne klinike v nemškem Heidelbergu, kamor se je prijavila, ko je zasledila oglas, da iščejo tajnico. Več kot jasno je, da opazka ni bila namenjena javnosti, le nekdo je listič pozabil odstraniti, preden so materi treh otrok vrnili prijavnico, priporočila in dokazila o izobrazbi. A škandal ni zato nič manjši. Jasni primer diskriminacije, ki ga prepoveduje ustava, zato je Martina tožila, za zdaj je osramočena klinika izkašljala okoli 5.000 evrov, če pa jih bo za krive diskriminacije spoznalo sodišče, pa bo odškodnina skoraj 15-krat večja! Preberite, kaj se je zgodilo nato in kje je Martina našla službo, pa tudi, kako pristopiti pri iskanju nove službe, kaj v prošnjo sploh napisati, kaj pošteno navesti ter priznati in ali lahko kaj zamolčimo, omilimo ali celo skrijemo? Je za starejše kaj drugače?", "title": "Martina pri 49 letih prestara za tajnico?!", "keywords": "tajnica;delo;diskriminacija;zaposlitev;služba;starost;upokojenec", "lang": "slovenian"}
{"body": "Po dveh mesecih dogovarjanja je vlada na današnji seji le imenovala nove nadzornike NLB. Sedaj jih mora potrditi še skupščina NLB, ki bo 30. junija. Vlada RS Novi nadzorniki, ki so jih v izvolitev predlagali na skupščini NLB, so Gregor Dolenc, Rasto Ovin, Marko Simoneti, Stanislava Zadravec - Capriolo, Boris Škrapin, Branko Drobnjak, Andrej Baričič, Jan Vanhavel, Riet Docx, John Hollows in Stojan Petrič. Glede imenovanja NS NLB je bilo sicer veliko debate med koalicijskimi partnerji. Premier Borut Pahor je že pred časom povedal, da v novem nadzornem svetu noče nikogar, ki je tam že bil, a je ministrstvo za finance kljub temu predlagalo dva, ki sta tam že bila. Naloga novega nadzornega sveta bo po napovedih ministra za finance Franca Križaniča tudi imenovanje nove uprave banke. Kot je znano, je sedanji nadzorni svet 18. maja sprejel odstop predsednika uprave Draška Veselinoviča.", "title": "Vlada je imenovala nov nadzorni svet NLB", "keywords": "nadzorni;svet;veselinovič;križanič;pahor;vlada;nlb", "lang": "slovenian"}
{"body": "Letošnja inflacija bo 6,2-odstotna Slovenska gospodarska rast se bo upočasnila in prihodnje leto padla na samo 2,9 odstotka, je napovedala Evropska komisija. Slovenija naj bi leto končala s 4,4-odstotno gospodarsko rastjo, ki bo, po mnenju komisije, po padcu na 2,9 odstotka prihodnje leto, leta 2010 zrasla na 3,7 odstotka BDP-ja. Država bo leto končala s 6,2-odstotno inflacijo, ki naj bi se v prihodnjih dveh letih spustila na 3,7 oziroma 3,1 odstotka, predvideva Evropska komisija. Evropska komisija je letošnjo gospodarsko rast ocenila za 0,2 odstotne točke nižje kot v spomladanski napovedi, še bolj občutno navzdol pa je popravila napoved rasti za prihodnje leto, ki tako ne bo 3,8-odstotna ampak le 2,7-odstotna. Gospodarska rast v Sloveniji je druga najvišja v EU-ju, višjo ima le Slovaška, ki bo članica evrskega območja postala leta 2009. Glavni razlog za visoko rast gospodarstva je sicer domače povpraševanje. Letos so bile posebej močne bruto naložbe v osnovna sredstva 12,6-odstotno povečanje na letni ravni, rasle pa so tudi naložbe, predvsem v povezavi z gradnjo avtocest. V drugi polovici leta naj bi se naložbe umirile, padla pa naj bi tudi rast zasebne porabe, kar gre pripisati visoki inflaciji. Pomembno se je znižala rast uvoza, je še ugotovila komisija. Rast v EU-ju se bo skoraj umirila Gospodarska rast na ravni EU-ja bo letos 1,4-odstotna, v naslednjih dveh letih pa bo padla na 0,2 in 1,1 odstotka BDP-ja. Rast v evrskem območju bo po napovedih Evropske komisije še nižja, in sicer 1,2-odstotna letos, 0,1-odstotna prihodnje leto in 0,9-odstotna leta 2010. Tako bo gospodarska rast v evrskem območju, ki je še lani znašala 2,7 odstotka, padla na zgolj desetino odstotka. Napovedi inflacije ostajajo podobne spomladanskim. Letos naj bi inflacija znašala 3,5 odstotka, prihodnje leto naj bi se znižala na 2,4 in leta 2010 padla na 2,2 odstotka. V območju z evrom bo inflacija letos 3,5-odstotna, leta 2009 naj bi se znižala na 2,2 odstotka in leta 2010 na 2,1 odstotka. Države na robu recesije Napoved Evropske komisije kaže, da so evropska gospodarstva močno prizadeta zaradi svetovne finančne krize, saj med drugim padajo cene nepremičnin, ob tem pa tudi zunanje povpraševanje. Položaj kljub sprejetju ukrepov za stabiliziranje finančnih trgov ostaja negotov, zato so tveganja glede napovedi precejšnja, poudarja komisija in dodaja, da je precej držav že v recesiji ali na njenem robu. Umar Napoved EU-ja nižja, ker bolj upošteva krizo V uradu vlade za makroekonomske analize in razvoj Umar poudarjajo, da je jesenska napoved Evropske komisije za gospodarsko rast v Sloveniji nekoliko nižja od jesenske napovedi Umarja. Kot glavni razlog za to vidijo dejstvo, da je bila napoved komisije pripravljena kasneje in zato bolje upošteva poslabšane gospodarske obete. V Umarju pa so za letošnje in prihodnji dve leti gospodarsko rast v Sloveniji ocenili na 4,8, 3,1 in 4,0 odstotka, pri čemer poudarjajo, da so razlog za razliko predvsem nižje napovedi rasti izvoza in zasebne potrošnje. Glede na to, da je bila napoved komisije pripravljena kasneje kot jesenska napoved Umarja, lahko razlike, zlasti za prihodnji leti, v precejšnji meri pojasnimo s poslabšanimi obeti v mednarodnem gospodarskem okolju in manj optimističnimi poslovnimi pričakovanji, povezanimi s posledicami učinkov finančne krize, so poudarili na uradu. V spodnji fotogaleriji so vam na voljo grafične predstavitve napovedi inflacije in gospodarske rasti klik za povečavo.", "title": "Prihodnje leto nižja rast in inflacija", "keywords": "inflacija;rast", "lang": "slovenian"}
{"body": "Prihodnji meseci bodo pokazali resničnost Čuferjevih izjav Economistov dopisnik Tim Judah dvomljivo povzema izjave slovenskih politikov o nepotrebnosti zunanje pomoči, saj številke govorijo drugače. Judah, Economistov komentator, katerega prispevek je objavil Bloomberg, navaja, da je slovenski finančni minister Uroš Čufer prejšnji teden spremljal mučno javno predstavitev predstavnikov OECD-ja, ki so naslikali mrko sliko stanja v državi. Bil je očitno slabe volje, opaža ekonomist. Pojasnjuje, da je ministra, ki se je na predstavitvi izognil temu odgovoru, pozneje še enkrat vprašal, ali bo Slovenija naslednja država, ki bo potrebovala pomoč. Čufer mu je, tako Judah, jezno zabrusil Ne potrebujemo rešilnega paketa. Ne zanima me Ciper. Smo v zadovoljivi situaciji. Prepričan sem, da bomo dosegli dobre rezultate. Kljub turbulencam na trgih lahko počakamo, da se ti umirijo, je zagotovil. Ob tem komentator navaja nekaj podatkov iz poročila OECD-ja 2,3-odstotno krčenje BDP-ja v lanskem letu ter napoved 2,1-odstotnega padca za letos. Izpostavlja tudi 10-odstotno brezposelnost in staranje prebivalstva. Špekulacije in samoizpolnjujoče se prerokbe Hkrati pa navaja tudi besede komentatorke in psihologinje Renate Salecl, da se glede krize Slovenije pretirano dramatizira. Slovenci od decembra protestirajo proti koruptivnim politikom, a številni se strinjajo, da v ozadju razprave o Sloveniji kot prihodnjem Cipru stoji špekulativni kapital, piše komentator. Tisti, ki se igrajo s prihodnostjo držav, stavijo na padec držav, kar postane samoizpolnjujoča se prerokba, Judah citira Saleclovo. Dodaja, da bomo najverjetneje v nekaj mesecih vedeli, ali ima prav. Po besedah Judaha so vse od razglasitve neodvisnosti Slovenijo vodili ljudje, ki so se na oblast povzpeli na račun tega uspeha. Za to so se tudi ves čas nagrajevali. Medtem ko je v državi v začetnem povojnem obdobju še vladal nacionalni konsenz glede ciljev - pridružitev zvezi Nato, EU-ju ter območju evra - pa so zatem politiki zaspali na lovorikah. Slovenija je bila primerljivo bogata in večina ljudi je imela visok življenjski standard. S poceni posojili pa so se zadeve začele spreminjati, še posebej za podjetja. Ker je Slovenija majhna država, kjer se vsi na vrhu poznajo, so menedžerji de facto državnih podjetij izkoristili politične povezave za njihov odkup, pri čemer so za zavarovanje ponudili kar kapital podjetij. Proces so še olajšale banke v državni lasti, situacija pa je vzpostavila tovariško mrežo med politiko, podjetji in bankami. Nerealna pričakovanja namesto konkurenčnih proizvodov Judah navaja tudi besede podjetnika Boruta Grgiča, da so v letih od 2003 do 2009 slovenska podjetja poskušala spremeniti svoja podjetja v regionalne zvezde, a to z izposojenim denarjem in nerealnimi pričakovanji glede porabniškega trga na Balkanu. Celoten razcvet zgodnjega 21. stoletja je bil tako lažen in ustvarjen na posojilih, namesto na viziji in konkurenčnih proizvodih, je ocenil Grgič. Da so kljub zastrašujočim statističnim podatkom primerjave s Ciprom absurdne, je Judahu zagotovila tudi premierka Alenka Bratušek. A če kogar koli v Sloveniji vprašaš, ali bo država potrebovala rešilni paket, je odgovor enak nihče ne ve, piše komentator. Lahko bi šlo v katero koli smer, v največji meri pa je odgovor na to vprašanje odvisen od pripravljenosti slovenskih politikov na skupno reševanje težav. Bratuškova v to sodelovanje verjame. Resnična grožnja Bolj skeptičen pa je blogar in politični komentator Aljaž Pengov Bitenc. Nujne reforme, ki vključujejo odpuščanje v javnem sektorju, bodo tako boleče, da bi se po njegovem mnenju nekateri politiki lahko raje odločili za reševanje. Tako bi lahko krivdo za nepriljubljene ukrepe zvalili na druge, Bitenčevo mnenje povzema Judah. Pengov Bitenc grožnjo bankrota vidi kot zelo realno in doda, da mora proizvodni sektor začeti proizvajati izdelke z visoko dodano vrednost, pri čemer komentator navede podjetji Akrapovič in Pipistrel.", "title": "Bloomberg Čufer jezno zavrnil možnost zunanje pomoči", "keywords": "Gospodarstvo", "lang": "slovenian"}
{"body": "Ljubljana - Jutri bodo po leto dni in pol trajajočih pripravah na Ljubljansko borzo uvrščene delnice zreške skupine Unior, trgovanje z njimi pa se bo predvidoma začelo prihodnji ponedeljek. Postopke za uvrstitev na Ljubljansko borzo bo za Unior opravila Nova Ljubljanska banka, pričakovati pa je, da se bo z delnicami Uniorja ob uvrstitvi na borzo trgovalo v razponu med deset in dvajset evri za delnico. Pri zadnji dokapitalizaciji je bila sicer delnica Uniorja vredna 20 evrov, njena knjigovodska vrednost pa je konec lanskega decembra znašala 57 evrov. Kako letos posluje Skupina Unior, za zdaj še ni natančno znano. V družbi, ki jo vodi Gorazd Korošec, so namreč razkrili le, da so v prvem polletju prihodke povečali za četrtino na 76,2 milijona evrov, medtem ko je dobiček v prvem četrtletju znašal milijon evrov. Kako bo na poslovanje Skupine Unior vplivala ohladitev evropskega gospodarstva, za zdaj tako še ni mogoče napovedati. Pri najpomembnejšem programu odkovkov se v Uniorju sicer soočajo s pozitivnimi trendi, vendar hitrejše okrevanje in višjo proizvodnjo otežujejo premajhne zmogljivosti in resursi jekla. Pri programu ročno orodje so na drugi strani v Uniorju kljub povečanemu obsegu prodaje že zaznali povečano previdnost pri njihovih kupcih in ocenjujejo, da bo prodaja stagnirala oziroma se celo nekoliko znižala. Poleg povečane plačilne nediscipline pa likvidnostne skrbi Uniorju trenutno povzročajo tudi nekateri večji kupci pri programu strojna oprema, ki zavlačujejo s končnim prevzemom projektov. Finančni dolg Skupine Unior je konec lanskega decembra znašal 200 milijonov evrov, vendar je trenutno zaradi letošnje prodaje 25,1-odstotnega deleža Štore Steel in četrtinskega deleža srbske hčerinske družbe Unior Formingtools nekoliko nižji. Po strmem padcu poslovanja v letu 2009 je lani skupina Unior ustvarila 239,5 milijona evrov prihodkov, kar pa je še vedno okoli 60 milijonov evrov manj kot leta 2008, je razvidno iz včeraj objavljenega prospekta za uvrstitev na borzo. Rast poslovanja pa se je v le manjši meri odrazila na izboljšani dobičkonosnosti. Skupina Unior je namreč tudi lani poslovala s čisto izgubo v višini 1,6 milijona evrov, medtem ko je bil dobiček iz poslovanja pred amortizacijo (EBITDA) pri 22 milijonih evrov za več kot tretjino nižji kot pred začetkom finančno-gospodarske krize.", "title": "Delnice Uniorja jutri na borzo, začetek trgovanja v ponedeljek", "keywords": "gospodarstvo;ekonomija", "lang": "slovenian"}
{"body": "V primerjavi z decembrom se je januarja povečalo število registriranih brezposelnih v Sloveniji, hkrati pa se je znižalo število zaposlenih. Razlog za to so predvsem stečaji podjetij v gradbeništvu. Se je pa povečalo število samozaposlenih. Januarja je brez službe ostalo 1400 ljudi, ki so delali v gradbeništvu. Januarja je bilo v Sloveniji registriranih 5100 več brezposelnih kot decembra lani. Brezposelnost se je tako povečala za 0,5 odstotne točke in je znašala 12,3 odstotka. Med brezposelnimi je bilo 62 odstotkov moških in 38 odstotkov žensk. 3200 pa je bilo v primerjavi z decembrom januarja manj zaposlenih, in sicer predvsem zaradi stečajev podjetij v gradbeništvu, saj se je število zaposlenih v tej panogi zmanjšalo za 1400 ljudi, je danes sporočil državni statistični urad. Januarja se je glede na mesec prej sicer zvišalo število samozaposlenih oseb, predvsem kmetov. Stopnja registrirane brezposelnosti je bila pri moških januarja 12 odstotkov decembra 11,4 odstotka, pri ženskah pa 12,7 odstotka decembra 12,4 odstotka. Mejo 20-odstotne stopnje registrirane brezposelnosti so spet prestopili v pomurski statistični regiji, najnižjo pa beležijo v gorenjski, obalno-kraški, goriški in osrednjeslovenski statistični regiji. V kar 15 slovenskih občinah je bila ta stopnja najmanj 20-odstotna, je še razvidno iz danes objavljenih končnih podatkov statističnega urada.", "title": "5100 več brezposelnih", "keywords": "brezposelnost;brezposeln;zaposleni;zaposlen;statistični;urad", "lang": "slovenian"}
{"body": "10-odstotni padec Appla - priložnost za nakup ali znak za preplah? V enem tednu se je tržna kapitalizacija podjetja Apple znižala za skoraj 60 milijard dolarjev, kar je precej več od slovenskega letnega bruto domačega proizvoda. Delnice proizvajalca iPhonov so dolgo poznale le pot navzgor in letos so poskočile za 43 odstotkov, tako da so bile že zrele za popravek. Na prodajni pritisk je vplivala tudi novica, da pravosodno ministrstvo toži Apple in nekatere založniške družbe zaradi dogovarjanja o cenah e-knjig. Tečaj Applovih delnic je bil prejšnji teden pri rekordnih 644 dolarjih, včeraj pa je po štiriodstotnem padcu pristal pri 580 dolarjih. Desetodstotni padec v enem tednu pomeni, da je v zrak izpuhtelo skoraj 60 milijard dolarjev papirnatega bogastva v resnici delnice niso več izdane v papirnati obliki kot nekoč. Apple bo rezultate predstavil čez en teden Če se bo ponovila zgodovina, potem je trenutek za nakup Applovih delnic zdaj res primeren, saj so delnice po vsakem popravku spet krenile strmo navzgor. Kako bo tokrat, bo odvisno predvsem od svežih poslovnih rezultatov mogočnega imperija, ki je po tržni kapitalizaciji največja ameriška družba. Apple bo poslovne rezultate objavil 24. aprila po koncu trgovanja. Pričakovanja so visoka, ampak to pri Applu res ni novost. Podjetje skoraj vedno pozitivno preseneti in posledično se po objavi praviloma rekordnega četrtletnega dobička delnice občutno podražijo. Finančne krivulje na Valu 202 Banka JP Morgan Chase, ki je največja po tržni kapitalizaciji, je pozitivno presenetila s četrtletnimi poslovnimi rezultati. Spodbudna marčevska prodaja na drobno v ZDA Razprodaja Applovih in tudi Googlovih izgubile so tri odstotke delnic je v ponedeljek logično obremenila newyorški tehnološki indeks Nasdaq 2.988 točk, -0,76 odstotka, je pa zato Dow Jones 12.921 točk, +0,56 % pridobival. Vlagatelje je navdušila novica, da je ameriški potrošnik še vedno v dobri kondiciji, saj je marčevska prodaja na drobno porasla za 0,8 odstotka, kar je precej nad pričakovanji. Torkovo trgovanje se je v New Yorku začelo spodbudno, saj je Dow Jones poskočil za skoraj odstotek in spet splezal nad mejo 13 tisoč točk. Tečaji delnic na Lj. borzi MERCATOR +2,97 % 137,00 EUR NOVA KBM +1,37 % 3,55 ZAV. TRIGLAV +0,63 % 14,40 SAVA RE +0,00 % 5,80 TELEKOM -0,01 % 69,00 KRKA -0,72 % 49,49 PETROL -0,74 % 188,60 LUKA KOPER -1,05 % 10,41 Madrid se je kar uspešno zadolžil Tudi v Evropi so delniški indeksi včeraj in danes naraščali, čeprav je vedno več zaskrbljenosti, ali bo Španija lahko obvladala svoj dolg ali pa bo morala prositi za pomoč, kar pa bi bila povsem drugačna zgodba kot reševanje majhne Grčije. Donos španske obveznice se je na srečo danes spet spustil pod šest odstotkov. Madrid se je z 12- in 18-mesečnimi zakladnimi menicami za 3,2 milijarde evrov zadolžil na obvezniških trgih. Zanimanje vlagateljev je bilo večje od pričakovanj, zahtevana donosnost višja pa višja kot pred enim mesecem. Pri 12-letnih menicah je z 1,418 poskočila na 2,623 odstotka. Evro, ki je v ponedeljek za hip zdrsnil pod 1,30 dolarja, se je zvišal nad 1,314 dolarja. Še naprej optimizem v Nemčiji Medtem ko vlagatelje vedno bolj skrbi Španija, pa je razveseljiva novica prišla iz Nemčije. Indeks konjunkturnih pričakovanj Zew se je aprila povzpel peti mesec zapored. Njegova vrednost je porasla na 40,7 točke, kar je največ po juniju 2010. Analitiki so pričakovali, da bo Zew zdrsnil na 20 točk. Finančni strokovnjaki so očitno optimistični, ko gre za napovedi v naslednjih šestih mesecih. Frankfurtski delniški indeks DAX30 6.723 točk se je popoldne zvišal za poldrugi odstotek.", "title": "Španija prestala preizkus, Dow Jones nad 13 tisoč", "keywords": "Gospodarstvo", "lang": "slovenian"}
{"body": "Ljubljana - Na Ljubljanski borzi so se tečaji delnic danes v povprečju občutno znižali. Osrednji delniški indeks SBI 20 je v primerjavi s četrtkom izgubil 214,12 točke oz. 3,99 odstotka in pristal pri 5148,60 točke. Ožji indeks t.i. blue chipov SBI TOP je nižje za 3,93 odstotka. Delnica Krke, s katero se je največ trgovalo, je cenejša za 4,30 odstotka. Ob današnjem skupnem prometu v višini 3,6 milijona evrov je bilo s Krko opravljenih več kot polovica vrednosti poslov. Njen enotni tečaj se je zaustavil pri 65,24 evra. Za več kot štiri odstotke so se v prvi kotaciji znižali še tečaji Gorenja (za 4,31 odstotka na 18,20 evra) in Luke Koper (za 4,24 odstotka na 36,60 evra). Nič bolje se ni godilo delnicam Mercatorja (za 3,50 odstotka na 175,92 evra), medtem ko je s skoraj 200.000 evri druga najprometnejša delnica v prvi kotaciji, Telekom, izgubila 3,21 odstotka in pristala pri 177,07 evra. Petrol je danes nižje za 2,09 odstotka (365,62 evra), Intereuropa pa za 1,78 odstotka (14,93 evra). Vrednost ožjega indeksa t.i. blue chipov SBI TOP se je znižala za 47,63 točke oz. 3,93 odstotka na 1163,75 točke. \"Potem ko so azijske borze poslovale negativno, so se razprodaje selile tudi v Evropo,\" je za STA dejal analitik Matej Tomažin iz družbe za upravljanje Alfa Invest. \"Težo pa so imela tudi današnja dogajanja na valutnem trgu, ki so navzdol premikala delniške tečaje,\" je dodal. Za imetnike delnic finančnih ustanov danes ni bil ravno najboljši dan. Pozavarovalnica Sava je teden sklenila pri 17,07 evra, kar je za 5,38 nižje kot v četrtek. V dnevni primerjavi se je za 5,21 odstotka na 26,22 evra spustila tudi Zavarovalnica Triglav. Delnica NKBM, ki je med trgovanjem že padla pod 15 evrov, je ob koncu dosegla 15,07 evra, kar je 5,81 odstotka pod četrtkovo ravnjo. Za več kot osem odstotkov se je znižal enotni tečaj delnice Istrabenza (44,78 evra), na 800 evrih pa je pristala delnica Heliosa, ki je tako v primerjavi s četrtkom cenejša za 5,88 odstotka. Približno toliko je izgubila tudi Pivovarna Laško, ki se od tedna poslavlja pri enotnem tečaju 53,33 evra. Na trgu investicijskih kuponov se je vrednost delnice NFD 1 delniškega investicijskega sklada znižala za 3,2 odstotka na 1,21 evra, KD ID pa je utrpel izgubo v višini 5,03 odstotka. Z obveznicami Slovenske odškodninske družbe 2. izdaje je bilo sklenjenih za skoraj 650.000 evrov poslov, njena vrednost pa se je spustila na 97,62 odstotka nominalne vrednosti.", "title": "Ljubljanska borza: Indeksa sta padla za skoraj štiri odstotke", "keywords": "gospodarstvo;ekonomija", "lang": "slovenian"}
{"body": "Frankfurt - Bavarski avtomobilski velikan BMW je v letošnjem prvem četrtletju beležil rekordno prodajo avtomobilov, ki je narasla na vseh ključnih trgih, tudi v Nemčiji, ZDA in na Kitajskem. BMW je danes sporočil, da je v prvem trimesečju prodal 425.528 avtomobilov, kar je 11,2 odstotka več kot v enakem obdobju lani, poroča francoska tiskovna agencija AFP. Prodaja v ZDA se je povečala za 16,6 odstotka na 75.729 avtomobilov, na Kitajskem pa so medtem prodali 80.014 avtomobilov, kar je 36,8 odstotka več kot v lanskem prvem trimesečju. Prodaja v Nemčiji je narasla za dva odstotka na 66.222 avtomobilov. Prav tako je BMW marca beležil rekordno mesečno prodajo, ki se je v primerjavi z lanskim marcem povečala za 12 odstotkov na 185.728 prodanih avtomobilov. BMW bo poslovne rezultate za prvo četrtletje objavil 3. maja.", "title": "BMW z rekordno prodajo v prvem četrtletju", "keywords": "gospodarstvo;ekonomija", "lang": "slovenian"}
{"body": "Ljubljana - Sklad za financiranje razgradnje Nuklearne elektrarne Krško (NEK), ki razpolaga z okoli 150 milijoni evrov, je že več kot leto dni brez jasnega vodstva, vlada pa tudi po skoraj desetih mesecih upravnemu odboru sklada ni niti odgovorila na predlog, da se za direktorja sklada imenuje Matjaž Albreht. Upravni odbor sklada je vladi zato predlagal, da razpis, objavljen že oktobra lani, preprosto zaključi in še drugič podaljša mandat že tretji zaporedni vršilki dolžnosti direktorice Aleksandri Špiler. Špilerjevi je vlada mandat prejšnji mesec res podaljšala, na odgovor vlade o zaključku razpisa iz oktobra lani pa v upravnem odboru sklada še čakajo. \"Zato o novem razpisu upravni odbor še ni razpravljal,\" so nam pojasnili v odboru, ki ga vodi Dimitrij Marjanović. In na kaj čaka vlada? Po pojasnilih direktorata za energijo pri ministrstvu za gospodarstvo, ki ga vodi Janez Kopač, na mnenje področnega kadrovsko-akreditacijskega sveta. Zakaj se ta do imena, ki ga imajo na mizi vse od decembra lani, do danes še ni opredelil, ni jasno. Jasno ni niti, ali je vlada svet za mnenje sploh že zaprosila. Po tem, ko bo mnenje pridobila, sta možna dva scenarija, ali vodenje sklada prevzame Albreht ali pa gre upravni odbor v nov razpis. Sklad za razgradnjo NEK tako že od julija lani, ko je mandat potekel Janko Strašku, vodi vršilec dolžnosti. Prvi v. d. direktorja je bil kar Strašek, saj je bil upravni odbor nad prijavami na prvi razpis očitno tako razočaran, da ni vladi predlagal nobenega kandidata. Straška je nato zamenjala Ksenija Žnideršič Planinc, kasneje poleg Albrehta tudi kandidatka upravnega odbora. Ta je njeno kandidaturo kasneje zaradi spornih nakupov obveznic DZS in Dela Prodaje umaknil, vlada pa za direktorja ni imenovana Albrehta, do njega se ni niti opredelila, ampak je na vrh sklada imenovala Špilerjevo. Ta lahko sklad vodi še nadaljnjih šest mesecev. Sklad se še vedno ni znebil obveznic Dela Prodaje niti DZS, za kar so skupaj plačali devet milijonov evrov, pa čeprav so, kot pravijo, na trgu že preverjali interes za njihov nakup. Za obveznice Dela Prodaje so celo zapisali, da je ta \"popolnoma neprodajljiva, saj ni nobenega povpraševanja po paketu obveznic v vrednosti tri milijone evrov\". Medtem se je sklad znebil rizičnih obveznic držav z visoko zadolženostjo, izgubo so zabeležili pri prodaji grških in portugalskih obveznic. Letos so sredstva vlagali v banke s fiksnim donosom, a največ do leta dni, nato jih bodo reinvestirali v državne obveznice Slovenije in drugih nezadolženih držav Unije. Na ministrstvu za gospodarstvo pa medtem pojasnjujejo, da vlada ob soglasju k naložbeni politiki sklada za leto 2011 ni soglašala s prodajo državnih vrednostnih papirjev.katja.svensek@dnevnik.si", "title": "Je mesto direktorja sklada NEK rezervirano za izbranca?", "keywords": "gospodarstvo;ekonomija", "lang": "slovenian"}
{"body": "Peking - Izvršni direktor vodilnega spletnega iskalnika Google je v ponedeljek izrazil zaskrbljenost nad svobodnim pretokom informacij na interneta v primeru, da bi Microsoftu uspelo prevzeti iskalnik Yahoo. „Skrbela bi nas kakršnakoli oblika prevzema Yahooja s strani Microsofta,“ je dejal Googlov CEO Eric Schmidt. „Seveda bi upali, da bi njihovo delovanje pripomoglo k odprtosti interneta, vendar v to zelo dvomim,“ je še dodal. Schmidt je pri tem opozoril na Microsoftovo zgodovino. Tako je lani evropsko sodišče Microfost obsodilo, da je s svojim operacijskim sistemom Windows izkoriščal monopolni položaj in škodoval konkurenci. Zato ga je obsodilo z 497 milijoni evrov kazni. Microsoft je prejšnji mesec Yahooju za prevzem ponudil 44,6 milijarde dolarjev, vendar je kalifornijski spletni iskalnik ponudbo zavrnil, češ da je prenizka.", "title": "Google: Microsoftov nakup Yahooja bi lahko škodoval internetu", "keywords": "gospodarstvo;ekonomija", "lang": "slovenian"}
{"body": "Ljubljana - Odbor za gospodarstvo je danes sklenil, da zahteva za razpis posvetovalnega referenduma o smiselnosti projekta izgradnje šestega bloka Termoelektrarne Šoštanj (Teš 6), ki jo je vložila skupina poslancev iz vrst Zares in SNS, ni primerna. Se pa v roku meseca dni na odboru obeta široka razprava o projektu Teš 6. Odbor je namreč vlado in ministrstvo za gospodarstvo namreč pozval, naj najpozneje v roku enega meseca pripravi poročilo o investiciji v Teš 6, hkrati s povzetkom Nacionalnega energetskega programa, ki naj bi ga DZ tako ali tako obravnaval v naslednjih mesecih. Potem se bo na odboru opravila razprava o vseh relevantnih vidikih naložbe v šesti blok. Sklep je predlagal Vili Rezman iz vrst nepovezanih poslancev, ki meni, da je treba na podlagi vseh relevantnih dejstev o naložbi v šesti blok šoštanjske termoelektrarne, vključno z izsledki zadnjih študij o zalogah premoga v velenjskem premogovniku, smiselnosti revitalizacije četrtega in petega bloka termoelektrarne ter rezultati revizije dosedanjega vodenja projekta, ki jo je opravila družba PriceWaterhouseCoopers, opraviti široko razpravo. Rezman namreč meni, da bi se moralo o vseh vprašanjih, povezanih s projektom Teš 6 in z drugimi energetskimi projekti, razpravljati v DZ, v teh razpravah pa bi morali biti predstavljeni vsi vidiki in učinki posamezne energetske investicije. Prepričan je, da je glede energetskih investicij, še posebej glede Teš 6, vse preveč neodgovorjenih vprašanj, zato bi bilo treba v parlamentu, kjer se sprejemajo ključne odločitve, in ne zgolj po medijih opraviti široko strokovno razpravo, v kateri bi vsi deležniki predstavili svoje argumente. Ministrica za gospodarstvo Darja Radić je poudarila, da je omenjene tri dokumente dobila danes in zato še ne more postreči z bolj natančno informacijo. Ponovila pa je svoje stališče, da na podlagi dostopnih podatkov investicija ni ekonomsko učinkovita. Problem so predvsem stroški naložbe in finančna konstrukcija. Investicija po njeni oceni tudi ni bila vodena pregledno in učinkovito. Glede tehnologije sicer verjame, da je ta najboljša razpoložljiva, a je preprosto predraga. Zahteva za razpis posvetovalnega referenduma o smiselnosti projekta Teš 6 pa pričakovano ni dobila podpore odbora, saj so člani z veliko večino zavrnili mnenje, da je pobuda primerna. Zahtevo je sredi februarja v parlamentarni postopek vložila skupina poslancev Zaresa in SNS s prvopodpisanim Tadejem Slapnikom iz vrst Zaresa. Pobudo je na poslanske skupine pred tem naslovila mednarodna nevladna organizacija Alpe Adria Green, ki predlaga, da se referendumsko vprašanje glasi: \"Ali se strinjate s tem, da se v nacionalni energetski program Slovenije vključi izgradnja novega več kot 1200 milijonov evrov vrednega 600-megavatnega šestega bloka Termoelektrarne Šoštanj na premog, ki bo v času svojega obratovanja do leta 2054 proizvedel 103 milijone ton izpustov ogljikovega dioksida (CO2), in za katerega gradnjo bo jamčila država s poroštvi\". Izgradnja Teš 6 po njihovem mnenju namreč ni skladna s srednjeročnimi in dolgoročnimi cilji zmanjševanja izpustov toplogrednih plinov iz deklaracije o aktivni vlogi Slovenije pri oblikovanju nove globalne politike do podnebnih sprememb. Projekt po njihovem prepričanju prinaša tudi finančna tveganja in zavira naložbe v nove energetske tehnologije ter obnovljive vire energije. Večina poslancev je danes poudarjala, da o tako zahtevnem strokovnem vprašanju, o katerem niti ni celovitih informacij, ne bi smeli odločati ljudje, saj bi šlo le še za en primer prelaganja odgovornosti politike na državljane. Veliko članov odbora je tudi trdilo, da je čas za zaustavitev gradnje Teš 6 minil, saj je šel projekt že predaleč.", "title": "Odbor za gospodarstvo je zahtevo za referendum o Teš 6 označil za neprimerno", "keywords": "gospodarstvo;ekonomija", "lang": "slovenian"}
{"body": "Delavci Fluida, kjer proizvajajo cisterne za prevoz nevarnih snovi, so že šest mesecev brez plač. Vodstvu so postavili ultimat ali izplačilo plač ali pa bomo vložili predlog za stečaj. Direktor si želi, da bi čim prej prišlo do izplačila. Nekateri delavci nimajo več od česa živeti. Predstavnik stavkovnega odbora Predstavnik stavkovnega odbora, ki ni želel biti imenovan, je za 24ur.com povedal, da so zadnjo redno plačo prejeli konec decembra lani, in sicer septembrsko. Avgustovsko so dobili v začetku decembra, 23. decembra pa še regres. 26. februarja letos naj bi prejeli nekaj denarja za potne stroške. Trenutno je v Fluidu zaposlenih 66 delavcev. Povprečna plača je 1.354,63 evra bruto. Od januarja po besedah predstavnika stavkovnega odbora proizvodnja v Fluidu praktično stoji. Sicer dokončujejo nekatera dela, občasno pripeljejo material, v glavnem pa delavci nimajo ničesar za prijeti v roke . V začetku februarja so direktorju in lastniku podjetja Albinu Birsa izročili dopis z zahtevo za izplačilo dveh plač. Takrat je obljubil delno izplačilo do 15. marca. Ker plač še vedno niso prejeli, so mu dali ultimat ali izplačilo aprila ali pa bodo vložili predlog za stečaj. Ne moremo se več igrati z življenji delavcev, je opozoril. Direktor Stanje se izboljšuje Zaradi neizplačil so 15. marca delavci začeli s stavko, ki so jo začasno prekinili po dveh dneh, s postavitvijo novega predloga za izplačilo dveh plač 31. marca. Žal tega nismo uspeli izvesti, je dejal direktor Albin Birsa. Po besedah Birse so za podjetnike težki časi. Vsak se trudi preživeti na svoj način in prav tako naše podjetje. Imamo specializirano dejavnost, ki je ne najdemo na slovenskem trgu. Naše podjetje je vezano na proizvodnjo transportnih cistern za prevoz nevarnih snovi. Na tem področju je po lanskoletnem velikem padcu naročil spet oživelo. Povpraševanje po novih specialnih cisternah se je povečalo. Glede na letošnjo zasedenost proizvodnje in število povpraševanj sklepamo, da se stanje v našem segmentu izboljšuje, čeprav zelo postopoma. Po njegovih trditvah so delavci vseskozi kazali veliko pripravljenost za delo in tudi pripadnost podjetju s svojo potrpežljivostjo zaradi zamude plač, ki pa jih smatramo kot nedopustne. Naša prioriteta je čimprejšnje delno poplačilo in v dogovoru z delavci do konca leta izplačilo vseh zamujenih plač. Po direktorjevih besedah delo ne stoji. Trenutno imajo podpisane pogodbe za 50 cistern, kar je za prvo polovico leta zelo dober rezultat. Leta 2008 so namreč izdelali 135, lani pa le 42 cistern. Trenutno imamo pokrita naročila v skupni vrednosti 4,5 milijona evrov do konca avgusta, od tega je 90 odstotkov za izvoz. Delo v proizvodnji ne poteka s polno zmogljivostjo, ker imamo težave z nabavo materiala. Trenutno pripravljamo financiranje prek družbe, ki izvaja faktoring. Delavci se popolnoma zavedajo trenutne situacije. Dobro vedo, da ne morejo zahtevati izplačila vseh plač. Prav tako želijo ohraniti svoja delovna mesta. Žal nismo uspeli uresničiti niti zahtevanega izplačila treh plač. Albin Birsa Trenutno je v Fluidu zaposlenih 66 delavcev. V najboljših letih je bilo zaposlenih 89 oseb, in sicer leta 2008. V začetku lanskega leta je bilo zaposlenih 87 delavcev v prvi polovici je bilo odpuščenih devet iz poslovnih razlogov. Med letom pa so nas zaradi težkega položaja zapustil preostali. Takšno dejanje je bilo zame osebno zelo težko. Vedno sem želel ljudem nuditi zaposlitev. V naslednjih mesecih se je že pokazala dodatna rešitev 38 delavcev smo po Zakonu o delnem povračilu nadomestila plač napotili na čakanje in ohranili ostala delovna mesta. Na vprašanje, kdaj bodo delavci dobili neizplačane plače, je odgovoril Zelo težko odgovorim. Osebno bi želel, da bi jim že vse poplačal. Če bi bilo možno, bi to tudi izvedel, saj cenim njihov trud, pripadnost in zavzetost. Večina izmed zaposlenih se zaveda, da je delovno mesto, ki ga zaseda, zanje in za podjetje pomembno in ravno v tem vidim prednost, ki nas žene naprej. Verjemite mi, ljudje želijo delati v tej branži. Prav zaradi tega, ravno tako kot jaz, vztrajajo v našem podjetju še posebej mladi, ki bi si v tem času lahko že poiskali drugo delo.", "title": "'Izplačilo plač ali stečaj!'", "keywords": "fluid;delavec;cisterna;albin;birsa;plača;stečaj;regres;strošek", "lang": "slovenian"}
{"body": "Ljubljana - Za nastanek odličnih projektov in izdelkov je poleg tehnološkega razvoja pomemben tudi proces oblikovanja, ki lahko pripomore k večji privlačnosti izdelkov, doseganju višjih cen in vzdrževanju konkurenčnosti podjetij, so na sredinem srečanju v Ljubljani menili predstavniki slovenskih podjetij, nagrajenih s prestižno nagrado red dot. Kot je dejal Leon Korošec iz Elana, ki je nagrado red dot letos prejel za smuči iz serije SLX WaveFlex, pri kupcih novih smuči pogosto ne gre za racionalno odločitev, temveč emocionalno, zato se zavedajo, da jih morajo prepričati tudi z dovršeno obliko smuči. Poleg potrebne funkcionalnosti izdelka in inovacij zato veliko pozornosti namenijo oblikovanju, ki lahko pripomore k večji atraktivnosti izdelkov, je dodal produktni vodja Elana Luka Grilc. Da mora proces oblikovanja podpreti tudi vodstvo v podjetju, je menil Igor Zupan iz Alpine, ki je to prestižno nagrado letos dobila za čevelj za smučarski tek promise, ki je po uporabi skoraj popolnoma razgradljiv. Proces oblikovanja morajo zaposleni in vodstvo razumeti kot dodano vrednost in ne kot breme, je menil Zupan. Oblikovalec Jure Miklavc, ki sodeluje z Alpino, je ob tem dodal, da \"oblikovanje ni strošek, oblikovanje je investicija,\" ki zaradi večje privlačnosti izdelkov dejansko vodi do zmanjšanja stroškov podjetij. Oblikovalci imajo pri tem tudi veliko odgovornost, saj podjetja pričakujejo, da bodo skozi prodajo povrnila stroške, ki so jih namenila za oblikovanje. Nagrado red dot je letos dobilo tudi podjetje Kolpa, in sicer za kopalniško pohištvo Cher. Kot je dejal direktor prodaje za Jugovzhodno Evropo pri Kolpi Tomaž Drenik, kupce v zadnjem času nagovarjajo tudi z dizajnom. Poleg standardnega so zato oblikovali tudi dodatni program, s katerim želijo dvigniti prepoznavnost in dodano vrednost blagovne znamke Kolpa san. Nagrado red dot - slednjo podeljujejo od leta 1955 in velja za eno izmed najbolj prestižnih priznanj v dizajnu - sta letos dobili tudi Kovinoplastika Lož za univerzalno okensko krilo Unisash Arx View in podjetje Gigodesign za izdelek urbanega pohištva Sitty.", "title": "Za nastanek odličnih izdelkov je poleg tehnološkega razvoja pomemben tudi proces oblikovanja", "keywords": "gospodarstvo;ekonomija", "lang": "slovenian"}
{"body": "S tem želi verjetno pomagati finančnim trgom Svet Evropske centralne banke ECB ni zvišal ključne obrestne mere, ta še vedno znaša štiri odstotke. S tem naj bi po mnenju analitikov ECB finančnim trgom pokazal, da je pripravljen pomagati z zagotavljanjem zadostne likvidnosti bančnemu sistemu, kar naj bi umirilo finančne trge. Predsednik ECB-ja Jean-Claude Trichet je zavrnil namige, da bi obrestne mere pustili nespremenjene zaradi političnih pritiskov. Ob tem pa je dejal, da bi lahko v prihodnjih mesecih vseeno še lahko prišlo do zvišanja obrestne mere, saj obstajajo tveganja za povišanje inflacije. Ta bi lahko po njegovih besedah prestopila mejo dveh odstotkov. Vprašanje zvišanja obrestne mere se je namreč pojavilo prav zaradi nevarnosti porasta inflacije, ki sicer za zdaj še ne presega dveh odstotkov, kar je cilj ECB-ja. V prihodnjih mesecih pa gre po mnenju varuhinje evra pričakovati večje inflacijske pritiske, na kar se je ECB do zdaj odzival z višanjem obrestne mere. Tudi o gospodarski rasti Trichet je govoril tudi o gospodarski rasti v evroobmočju, ki je, kot je dejal, še vedno robustna, v prihodnjih mesecih pa naj bi jo poganjala predvsem vlaganja, izvoz in domača poraba. Po najnovejših napovedih naj bi bila letos med 2,2 odstotka in 2,8 odstotka. Prihodnje leto pa bo morda nekoliko nižja.", "title": "ECB pušča obrestno mero nespremenjeno", "keywords": "ECB;obrestna;mera", "lang": "slovenian"}
{"body": "Deemelj Poročilo vsebuje napačne trditve Revizija vodenja nekaterih poslov Telekoma v zadnjih letih je pokazala, da so pri njih nastale škode, katerih ocenjena vrednost gre v milijone evrov. Paradržavna sklada Kad in Sod, ki imata skupaj v lasti petino Telekoma Slovenije, sta zahtevala, da se raziščejo Telekomovi prevzemi v Sloveniji in tujini, nakupi in prodaje nepremičnin ter tudi večja vlaganja. Revizorska družba Deloitte revizija je v posebni reviziji ugotovila, da je pri nakupu 75-odstotnega deleža družbe Ipko na Kosovu nastala ocenjena minimalna škoda za 3,86 milijona evrov. Škodo, ki je nastala pri prodaji deleža družbe Ipko družbi Factor banka in izvršitvi dogovorjene opcije, pa ocenjujejo na 8,34 milijona evrov. Ocenjena minimalna škoda pri nakupu družbe AOL, znaša 1,65 milijona evrov, ocenjena minimalna škoda pri nakupu slovenske družbe Najdi.si pa 0,47 milijona evrov. Pri nakupu družbe On.net v Makedoniji so revizorji ugotovili, da ni bil voden dovolj transparentno, vendar pa škoda pri tem ni nastala. Pri investicijskih vlaganjih je 31. decembra 2011 znašala 7,08 milijona evrov, medtem ko naj bi pri dajanju posojil nastala škoda za okrog 40.000 evrov. Nadzorniki so poročilo revizije obravnavali v sredo in sporočili, da bo o njem razpravljala tudi skupščina, ki bo predvidoma 7. marca. Poročilo vsebuje napačne trditve Nad objavljenimi ugotovitvami nekdanji predsednik Telekomove uprave Bojan Dremelj ni presenečen. Kot pravi, je ta povzetek posebnega revizijskega poročila v popolnem nasprotju s tistim, ki ga je posebni revizor podpisal in oddal z datumom 7. decembra 2011. To po Dremljevih besedah potrjuje njegovo že pred tedni podano izjavo, da je nadzorni svet zahteval spremembe že podpisanega poročila. Dodaja, da že prvotno revizorjevo poročilo vsebuje množico napačnih trditev, ki jih bodo skupaj z dodatnimi navedbami v novi različici argumentirano zavrnili kot neutemeljene. Povzročitev kakršnekoli škode pa odločno zavračajo. Čudi nas, da je mednarodna revizijska hiša podlegla pritiskom enega izmed revidirancev, saj je bil tudi aktualni nadzorni svet Telekoma Slovenije predmet revizije za obdobje dveh od petih let, in na njihovo pritiske spremenila poročilo, je še dejal.", "title": "Pregled poslov Telekoma razkril milijonske škode", "keywords": "Gospodarstvo", "lang": "slovenian"}
{"body": "Ljubljana - Zbornica komunalnega gospodarstva pri GZS ocenjuje, da je cena ure dimnikarske službe, ki je z julijskim sklepom vlade določena pri 25,20 evra brez davka na dodano vrednost, prenizka in ne omogoča obstoja dimnikarskih podjetij, je danes v Ljubljani povedal direktor panožne zbornice Dušan Butina. Kot je na današnji novinarski konferenci povedal Butina, je pri ceniku, ki ga je julija letos sprejela vlada, najbolj sporno vrednotenje ure dimnikarske službe. Ta je bila leta 2007 postavljena pri 26,40 evra brez davka na dodano vrednost, vlada pa jo je letos kljub inflaciji in višjim stroškom znižala na 25,20 evra. Butina težavo pri novem ceniku vidi tudi v znižanju posameznih postavk dimnikarskih storitev. \"Konkreten primer so meritve. Cena sedmih evrov, da prideš z vozilom do uporabnika in izvedeš meritev, je nemogoča. In tu je osnovni problem tega cenika,\" je ob robu novinarske konference za STA pojasnil Butina. Kot pozitivno lastnost novega cenika je izpostavil ponovno vrnitev in ureditev tarifnega sistema pri izvajanju te gospodarske javne službe. Zbornica komunalnega gospodarstva pri Gospodarski zbornici Slovenije (GZS) in Obrtno-podjetniška zbornica Slovenije (OZS) sta zaradi sporno ovrednotene ure dimnikarske službe pri Inštitutu za ekonomska raziskovanja v Ljubljani zato naročili izvedbo strokovne analize primerne vrednosti dimnikarske službe, ki bi omogočila obstoj in razvoj dimnikarskih podjetij. Kot je pojasnil predstavnik omenjenega inštituta Matej Koren, so dimnikarske družbe in podjetja v obdobju 2006-2009 beležile upad dobička, večino ustvarjene dodane vrednosti pa uporabijo za kritje stroškov dela. Dimnikarje po besedah Korena \"tepe\" tudi zelo visoko povečanje poslovnih terjatev - dimnikarji v skladu z zakonom ne smejo zavrniti izvedbe storitve strankam, četudi obstaja verjetnost, da storitve ne bodo plačale. Koliko bi glede na opravljeno analizo znašala primerno ovrednotena ura dimnikarske službe, Butina v luči pogajanj, ki potekajo z ministrstvom za okolje, ni želel povedati, dejal je le, da gre za \"bistveno razliko\". Butina sicer upa, da jim bo primernejše vrednotenje vseh postavk uspelo doseči za leto 2011. Dimnikarji pred novo kurilno sezono sicer opozarjajo predvsem na pripravljenost kurilnih naprav za delovanje in opravljanje dimnikarskih pregledov. \"Osnovno opozorilo vsem uporabnikom je, da zagotovijo ali dopustijo izvajalcem dostop do kurilnih naprav, kajti le tako bodo imeli zagotovljeno varno delovanje,\" je dejal Butina. S tem se je strinjal tudi predsednik dimnikarske sekcije pri Zbornici komunalnega gospodarstva Aleksander Županek in opozoril, da lahko z rednim čiščenjem in opravljanjem dimnikarskih storitev zmanjšamo onesnaževanje in tako prispevamo k čistejšemu okolju.", "title": "Dimnikarji opozarjajo na prenizko ceno dimnikarskih storitev", "keywords": "gospodarstvo;ekonomija", "lang": "slovenian"}
{"body": "Tedaj pripravljen tudi sanacijski načrt Odziv bank upnic na predstavljeni sanacijski načrt je bil pozitiven, saj banke zastavljeno sanacijo podpirajo, so sporočili iz Merkurja. Predsednik uprave Merkurja Bojan Knuplež se je namreč sestal s šestimi največjimi bankami upnicami, ki jim je predstavil osnutek sanacijskega načrta. V družbi pojasnjujejo še, da bodo posamezne delovne skupine zdaj dorekle podrobnosti, Merkur pa bo s svetovalci nadaljeval razdelavo načrta sanacije do končne verzije. V sanacijskem načrtu, ki bo predvidoma pripravljen do konca septembra, bo navedeno tudi število zaposlenih, potrebnih za uspešno in dobičkonosno poslovanje. Obenem bo znano tudi število presežnih delavcev. Knuplež se je srečal tudi s predstavniki delavcev in sindikata, ki jim je prav tako predstavil osnutek sanacijskega načrta. Družba z nekaj sto milijoni dolga Resne finančne težave, v katerih se je znašla družba, so po prepričanju vodstva in nadzornikov rešljive. A za to bo potrebno soglasje vseh deležnikov, od bank do dobaviteljev in zaposlenih. Lastniki in vodstvo Merkurja so že junija ob načelni podpori bank upnic sklenili, da bodo Merkur reševali kot celoto. Družba Merkur ima sicer okoli 550 milijonov evrov dolga, skupina Merkur pa okoli 650 evrov dolga.", "title": "Merkur Število presežnih delavcev znano septembra", "keywords": "Gospodarstvo", "lang": "slovenian"}
{"body": "Telekomovi delničarji upravi predlagajo odkup lastnih delnic Skrajno napete razmere v Egiptu so dopoldne nekoliko oklestile vrednosti evropskih delniških indeksov, v rdeče številke pa se je pogreznila tudi Ljubljanska borza. Potem ko so največje svetovne borze prejšnji teden dosegle najvišjo vrednost po poletju 2008 newyorški Dow Jones je presegel 12 tisoč točk, so se vlagatelji zaradi politične negotovosti že v petek odločali za unovčevanje dobičkov, z novim tednom pa se razmere še niso povsem umirile. Tokijski Nikkei se je znižal za dober odstotek, nekoliko nižje pa so bile izgube v Frankfurtu, pri čemer so največ, okrog tri odstotke, izgubile delnice avtomobilskih podjetij. Na Bližnjem vzhodu so bili padci precej izrazitejši. V Dubaju se je osrednji delniški indeks znižal za dobre štiri odstotke, medtem ko je borza v Kairu razumljivo zaprta. V prejšnjem tednu je v dveh dneh padla za 16 odstotkov. Zlato januarja navzdol Čeprav ima ameriška valuta status varnega pribežališča, je evro porasel v primerjavi z dolarjem, potem ko je bil objavljen podatek, da se je inflacija v evrskem območju januarja na letni ravni povzpela z 2,2 na 2,4 odstotka, kar je največ po oktobru 2008. Kot je znano, si Evropska centralna banka ne želi inflacije, višje od dveh odstotkov. Mogoče je, da bo predsednik ECB-ja Jean Claude Trichet s sodelavci prisiljen prej, kot je to načrtoval, zvišati obrestno mero, ki je že dlje časa pri rekordno nizkem enem odstotku. Vrednost evra je 1,368 dolarja, cena lahke nafte tik pod 90 dolarji, zlato pa je po visoki petkovi rasti zdrsnilo pod 1.330 dolarjev. Kaže, da bo januar za vlagatelje, ki stavijo na rast zlata, najslabši mesec po decembru 2009. Tečaji delnic v prvi kotaciji INTEREUROPA -0,00 % 3,80 EUR LUKA KOPER -0,00 % 15,50 TELEKOM -0,57 % 87,50 MERCATOR -0,65 % 154,00 KRKA -0,67 % 64,00 GORENJE -1,15 % 12,50 PETROL -1,91 % 257,00 NOVA KBM -2,26 % 10,165 SBI TOP izgubil več kot odstotek Indeks SBI TOP 836 točk, ki vključuje delnice šestih slovenskih podjetij, je tretjič letos izgubil več kot odstotek in skorajda pristal pri najnižji letošnji vrednosti. Vse delnice so izgubljale, najbolj Telekomove in Petrolove, katerih tečaj se je znižal za okrog dva odstotka. Telekomove delnice so vredne le 86 evrov in so v območju rekordno nizke vrednosti, odkar so začele kotirati na Ljubljanski borzi. Več delničarjev je na Telekom Slovenije naslovilo zahtevo za sklic skupščine, na kateri naj bi upravo pod vodstvom Ivice Kranjčevića pooblastili za nakup lastnih delnic, kot to v zadnjih dveh mesecih počne Krkina uprava. Na Krkin tečaj to nima posebnega vpliva - ob skoraj milijonu evrov prometa se je cena Krke znižala na 64 evrov.", "title": "V evrskem območju najvišja inflacija po oktobru 2008", "keywords": "Gospodarstvo", "lang": "slovenian"}
{"body": "Janez Janša, njegov odvetnik Franci Matoz in prokurist Rotisa Ivan Črnkovič sodbe še niso prevzeli, sodna pisanja pa se še niso vrnila. Po izteku 15-dnevnega roka za prevzem pisnega odpravka v zadevi Patria je ljubljansko okrajno sodišče prejelo povratnici o vročitvi sodbe za obdolženega Antona Krkoviča in njegovega odvetnika Jožeta Hribernika ter od odvetnika Dejana Markovića, ki zastopa obdolženega Ivana Črnkoviča. Drugih povratnic sodišče še ni prejelo. \"Ni dvignil\" Po pojasnilu okrajnega sodišča se sodba vroča po osebnem vročevalcu. Na dan, ko je bila ta poslana, sta jo prevzela tožilstvo in odvetnik Marković, pozneje pa Krkovič in Hribernik. Kot pravijo na sodišču, so to tudi vse vročilnice, za katere so prejeli povratnice. Črnkovič je sicer v petek pojasnil, da bo sodbo prevzel v roku, Matoz pa zadeve ni želel komentirati. Če sodno pisanje ni prevzeto v roku, se vrne sodišču z oznako \"ni dvignil\", torej se šteje, da sodno pisanje naslovniku ni vročeno. V takem primeru je treba najprej ugotoviti, zakaj se je sodno pisanje vrnilo, potem pa odrediti drug način vročanja, so pojasnili na sodišču. Napovedali pritožbe Petnajstdnevni rok za vložitev pritožbe se izteče za vsakega posameznega udeleženca posebej od datuma, ko mu je pisanje vročeno, so še sporočili s sodišča. Vsi trije obtoženi so že takoj po izreku obsodilne sodbe 5. junija letos napovedali pritožbe. Tožilec: Sodba je izdelana s filigransko natančnostjo Za današnjo izdajo časnika Delo je vrhovni državni tožilec Andrej Ferlinc sicer pojasnil, da se ne bo pritožil. Ocenil je, da sodba predstavlja zelo natančno in celovito analizo dokazov ter je izdelana \"s filigransko natančnostjo\". Črnkovič pa je dejal, da sodbe ni prevzel, ker kakovostne pritožbe ne bi utegnili spisati pravočasno. Njegov zagovornik je sodbo že prevzel, on pa po posvetovanju z Markovićem še ne, čeprav je imel namen, da to stori v roku. Izkazalo se je namreč, da je sodba napisana filigransko, kakor se je izrazil tudi Črnkovič, zato bo počakal še dva ali tri dni, da mu jo znova poskušajo vročiti. \"Nam tudi en dan veliko pomeni,\" je pojasnil Črnkovič, ki je opozoril, da so v sodbi tudi neresnične navedbe. Okrajno sodišče je Janšo, Črnkoviča in Krkoviča spoznalo za krive kaznivih dejanj, povezanih z dajanjem ali sprejemanjem daril za nezakonito posredovanje v postopku izbora in nakupa finskih oklepnikov. Sodišče je sledilo predlogu tožilstva in Janšo obsodilo na dve leti zapora, Črnkoviču in Krkoviču pa je prisodilo 22 mesecev zaporne kazni. Vsi bodo morali v primeru pravnomočnosti sodbe plačati še po 37 tisoč evrov stranske denarne kazni.", "title": "Janša tudi po izteku roka pošte ni dvignil", "keywords": "Patria;sodišče;pošta;potekel rok", "lang": "slovenian"}
{"body": "Ljubljana - Na skupščini družbe Iskra Kondenzatorji, ki bo 28. avgusta, bodo delničarji na predlog največjega lastnika Iskre odločali o iztisnitvi malih delničarjev. Iskra že zdaj obvladuje 93 odstotkov družbe iz Semiča, po izključitvi 71 malih delničarjev pa bi iz lastništva dokončno izstopila tudi nemška družba Kondensatoren und Wandler Beteiligungsgesselschaft (KUW), ki je pred leti obvladovala skoraj 87 odstotkov družbe. Male delničarje, ki imajo v lasti slabih sedem odstotkov družbe, bo Iskra izplačala s sedmimi evri denarne odpravnine na delnico, kar skupaj znese 280.000 evrov. Kot je znano, je predsednik uprave Iskre Dušan Šešok skupaj s članom uprave Jožetom Godcem več kot polovični lastnik Maosa, ki ima prek Iskre v lasti že skoraj vso nekdanjo Iskro. Zadnje leto so prihodki Iskre kondenzatorjev upadli za 7,4 odstotka, samo prihodki od prodaje za kar osmino, na 25,4 milijona evrov. Temu ustrezno je bil nižji čisti dobiček, ki predstavlja le petino tistega iz leta 2006. Znašal je 194.000 evrov. Pomembno je tudi dejstvo, da so samo lani močno zmanjšali število zaposlenih, in sicer so odpustili ali ukinili kar petino delovnih mest. Iskro Kondenzatorji sicer še vedno bremenijo dolgovi iz časov nekdanje nemške uprave, saj bodo za pokrivanje prenesene izgube namenili ves lanski bilančni dobiček. Predsednik uprave Robert Srabotič za komentar poslovanja v tem letu ni bil dosegljiv zaradi kolektivnega dopusta.", "title": "Šešok bo iztisnil delničarje Iskre Kondenzatorji", "keywords": "gospodarstvo;ekonomija", "lang": "slovenian"}
{"body": "Zbor za republiko. Izjava Hrvaške glede prejudiciranja meje na morju ni enostranska interpretativna izjava, ampak ima mednarodnopravne posledice. Zbor poziva MZZ, naj dokaže neresničnost hrvaške izjave. Pahor z izjavo glede hrvaške enostranske izjave potrjuje, da ni jasno, kaj se z arbitražnim sporazumom sploh sprejema. Zbor za republiko Na včerajšnje izjave premierja Boruta Pahorja, da enostranska izjava Hrvaške ni bila priložena k sporazumu in podpisu sporazuma in da kot taka nima posledic, se je Zbor za republiko, ki ga vodi Gregor Virant, ostro odzval. Iz Pahorjeve izjave je očitno, da nekaj ni v redu, pravijo v zboru in premierja ter ministrstvo za zunanje zadeve pozivajo, naj dokažeta, da hrvaške trditve o usklajenosti izjave s slovensko stranjo niso resnične in da na noben formalen ali neformalen način ni bilo dano slovensko soglasje na hrvaško izjavo oziroma njeno vsebino. V zboru so na podlagi angleškega zapisa arbitražnega sporazuma in hrvaške izjave, da v njem ne priznava teritorialnega stika Slovenije z odprtim morjem, še prepričani, da Hrvaška besedice junction nima za teritorialni stik, s tem pa sporazum v svoji hrvaški in angleški različici Sloveniji odreka teritorialni dostop do odprtega morja.", "title": "Očitno nekaj ni v redu", "keywords": "arbitražni sporazum;izdelek;produkt;meja;zakonodaja;zakon;uredba", "lang": "slovenian"}
{"body": "7 tisoč. Toliko prebivalcev v Sloveniji nima oskrbe z vodo v hiši. 60 odstotkov. Toliko vodnih teles površinskih voda v Sloveniji ni v dobrem stanju. 50 milijonov. Toliko kubičnih metrov vode se v Sloveniji izgubi v omrežjih. “Država bistveno premalo vlaga v upravljanje vod, če samo pomislimo, koliko namenimo za ceste ... Pa je ta infrastruktura res pomembnejša kot voda?” se sprašuje Lučka Kajfež Bogataj, klimatologinja in članica Svetovnega partnerstva za vodo. Kot izziv je tako predstavila nekatere cilje, ki bi jih morala Slovenija doseči do leta 2030. Med njimi so zaprtje termoelektrarn, izkoriščanje vode kot obnovljivega vira energije, posodobitev vodooskrbne infrastrukture pa tudi zapis pravice do vode v ustavo. Največ za hrano 7 tisoč. Toliko prebivalcev v Sloveniji nima oskrbe z vodo v hiši. 60 odstotkov. Toliko vodnih teles površinskih voda v Sloveniji ni v dobrem stanju. 50 milijonov. Toliko kubičnih metrov vode se v Sloveniji izgubi v omrežjih. Komisar: Ne privatiziramo “Če imamo pravico do koncesij, bi lahko imeli tudi pravico do vode,” je bila kritična Kajfež Bogatajeva. Ob robu posveta o vodi kot priložnosti za trajnostni razvoj in mednarodno sodelovanje Slovenije je namreč evropski komisar za okolje Janez Potočnik ponovil stališča Evropske komisije v zvezi s sporno direktivo o koncesijah. “Tudi če bi hotela, Evropska unija ne more nikogar prisiliti v privatizacijo vodnih virov. Z direktivo želimo doseči le, da se postopki upravljanja vodnih virov vodijo transparentno,” je pojasnil Potočnik. Državljansko pobudo v zvezi s pravico do vode sicer pozdravlja in dodaja, da so ljudje končno povzdignili glas v bran enega od naravnih virov. Prevečkrat so pozivi k drugačnemu ravnanju z viri namreč preslišani, meni Potočnik. Ne izvajamo projektov Mitja Bricelj z ministrstva za kmetijstvo in okolje je dejal, da orodja za doseganje ciljev v Sloveniji imamo, a jih ne uporabljamo. “Ni odziva z izvedbenimi projekti,” je prepričan. Novi minister za kmetijstvo in okolje Dejan Židan pa je obljubil, da bodo zakon o vodah odprli za spremembe, kar je “tudi posledica kakovostne razprave o vodi, ki poteka zadnje tedne”.", "title": "Klimatologinja: Z vodo v ustavo!", "keywords": "voda;slovenija;", "lang": "slovenian"}
{"body": "Ljubljana - Trgovanje na Ljubljanski borzi se je danes končalo z rastjo. Indeks najpomembnejših podjetij SBI TOP je pridobil 8,59 točke oz. 1,53 odstotka in se oblikoval pri 569,76 točke. Med blue chipi so največ pridobile delnice NKBM in Telekoma Slovenije, ki so se podražile za več kot štiri odstotke. Borzni posredniki so danes sklenili za 1,67 milijona evrov poslov. Najprometnejše so bile delnice Krke, s katerimi je bilo sklenjenih za 567.680 evrov poslov. Delnice Krke so se sicer podražile za 1,64 odstotka na 49,50 evra. Največ so pridobile delnice NKBM, ki so se podražile za 4,26 odstotka na 1,19 evra, z njimi pa je bilo sklenjenih za 34.270 evrov prometa. Nekoliko manjša je bila rast delnic Telekoma Slovenije, ki so se podražile za 4,07 odstotka na 76 evrov, z njimi pa je bilo sklenjenih za 253.700 evrov poslov. Podražile so se tudi delnice Petrola (167.810 evrov, +1,97 odstotka na 196,50 evra) in Zavarovalnice Triglav (71.720 evrov, +0,68 odstotka na 13,29 evra). Pocenile so se delnice Mercatorja (24.030 evrov, -0,85 odstotka na 111,05 evra), ob skromnem prometu pa so zdrsnile tudi delnice Gorenja (-1,18 odstotka na 4,20 evra). Razmeroma skromen je bil tudi promet s preostalimi delnicami prve kotacije. Pocenile so se delnice Intereurope (-0,33 odstotka na 0,60 evra) in podražile delnice Luke Koper (+4,61 odstotka na 7,89 evra). Tečaj delnic Pozavarovalnice Sava je danes ostal nespremenjen pri 5,60 evra. Med delnicami standardne kotacije so se podražile delnice Pivovarne Laško (+6,79 odstotka na 7 evrov), Save (+0,44 odstotka na 4,85 evra) in Salusa (+0,06 odstotka na 181,10 evra).", "title": "Ljubljanska borza: SBI TOP pridobil odstotek in pol", "keywords": "gospodarstvo;ekonomija", "lang": "slovenian"}
{"body": "Slovenija je od evropske komisije dobila štiri druge opomine zaradi kršenja evropske zakonodaje. Prvi trije se nanašajo na neustrezno izvajanje pravil glede javnega naročanja, avdiovizualnih storitev ter trga plina in elektrike, četrti pa na to, da Slovenija komisije še ni uradno obvestila o ustreznem prenosu direktive o storitvah v svojo zakonodajo. ...zaradi železniške zakonodaje pa celo tožba Evropska komisija je odločila, da bo proti Sloveniji in še 12 državam članicam EU zaradi neustreznega izvajanja evropske železniške zakonodaje vložila tožbo na Sodišču EU. Te države po njenem mnenju kljub dosedanjim opozorilom še vedno ne izvajajo pravilno različnih delov prvega železniškega paketa, katerega cilj je odpreti trg konkurenci. Prva Group združuje v Srbiji Iz Skupine Prva so sporočili, da si je njihova srbska hčerinska družba Hypo Garant pripojila pokojninsko družbo DDOR Penzija Plus. V združeni družbi bodo zadržali 51-odstotno lastništvo, DDOR Novi Sad bo pridobil 40-odstotni, banka Hypo-Alpe-Adria pa devetodstotni delež. NLB prodala okoli 60 milijonov obveznic Nova Ljubljanska banka (NLB) je v četrtek končala prodajo podrejenih obveznic, ki so jih lahko kupile tako fizične kot pravne osebe. Po neuradnih informacijah je banka prodala za okoli 60 milijonov evrov obveznic, ki v plačilo zapadejo čez sedem let, in imajo 6,25-odstotno obrestno mero. Brez dividend tako Poštna banka... Poštna banka Slovenije (PBS), ki je v lasti Nove Kreditne banke Maribor in Pošte Slovenije, ne bo delila dividend, saj je nedavna skupščina odločila, da se slaba dva milijona evrov bilančnega dobička preneseta v druge rezerve iz dobička. Hkrati so določili višino sejnin nadzornikom, pri čemer bo predsednik dobil 715 evrov bruto na sejo, član pa 550 evrov bruto. ...kot tudi Deželna banka Da se bilančni dobiček v celoti prenese v druge rezerve iz dobička, so na nedavni skupščini odločili tudi delničarji Deželne banke Slovenije (DBS). Največji delničar banke je sicer Kapitalska zadruga, še slabo tretjino pa imata v lasti KD Group in KD Kapital. Seja nadzornikov Vegrada odpadla Seja nadzornega sveta Vegrada, ki bi morala biti v četrtek, je odpadla zaradi bolezni članice Branke Gabrijel, sicer ene od najtesnejših sodelavk Hilde Tovšak, prve dame Vegrada. Ker ima Vegrad po statutu tri člane nadzornega sveta, pri čemer delavci trenutno nimajo svojega predstavnika, četrtkova seja ne bi bila sklepčna. Smučarji bodo tožili Športno loterijo Smučarska zveza Slovenije (SZS), ki jo vodi Tomaž Lovše, se je odločila proti vodstvu in nadzornikom Športne loterije vložiti izpodbojne in odškodninske tožbe. Menijo namreč, da vodstvo loteriji s svojimi odločitvami povzroča poslovno škodo, nadzorniki pa ne opravljajo svojega dela, ravnajo pa tudi usklajeno z družbami pod okriljem Staneta Valanta.", "title": "Sloveniji iz Bruslja vrsta opominov...", "keywords": "gospodarstvo;ekonomija", "lang": "slovenian"}
{"body": "Vrtci. Narašča število vlog za oprostitev plačila v javnih vrtcih. Danes zadnji dan Vpis. Starši lahko le še danes vpišejo otroke v javne vrtce v MOL. Na občini predpostavljajo, da bo že letos dovolj prostora za vse otroke, ki izpolnjujejo vse pogoje, sicer pa najpozneje v šolskem letu 2012/13. Starši so lani za javni vrtec v Mestni občini Ljubljana (MOL) v povprečju plačali 24 odstotkov cene programa v vrtcu oziroma 125 evrov na mesec, pravi Marija Fabčič, načelnica oddelka za predšolsko vzgojo in izobraževanje. Največ staršev (21 odstotkov) je razvrščenih v prvi plačilni razred. Ti za otroka do treh let plačujejo 37 evrov na mesec, za otroka do šest let pa 28. Sledijo starši (13 odstotkov) iz petega plačilnega razreda, ki za najmlajše plačujejo 185, za starejše otroke pa 142 evrov. Ekonomski ceni programov sta 474 oziroma 335 evrov. Več jih plačuje manj Lani je 366 staršev prosilo za oprostitev plačila vrtca, medtem ko jih je predlani in leta 2008 za to prosilo 317 oziroma 298. “Delež otrok z oprostitvami je približno vsa leta enak, in sicer približno tri odstotke vseh otrok v vrtcih (okoli petsto, op. a.),” dodaja Fabčičeva. Ali se vse več socialnih stisk pozna tudi pri plačevanju vrtca, Fabčičeva ne more odgovoriti, dokler ne bodo končani vsi postopki za letošnje leto, dodaja pa: “Okvirno sliko kažejo podatki, da smo v letu 2009 zaradi večjega premoženja zvišali plačilo 615 staršem, lani 554. Zaradi stanovanjskega kredita ali socialnega položaja pa smo v letu 2009 plačilo znižali 1.357, lani pa 1.680 staršem.”", "title": "V povprečju ob 125 evrov", "keywords": "ljubljana;mesto;vas", "lang": "slovenian"}
{"body": "Turški BDP je v tretjem letošnjem četrtletju na letni ravni porasel za 5,5 odstotka, je razvidno iz podatkov, ki jih je objavil turški statistični urad iz Ankare. Gospodarska rast je tako nekoliko razočarala analitike, ki so v povprečju napovedali 6,5-odstotno rast BDP. Prav tako se je rast precej upočasnila v primerjavi z drugim četrtletjem, ko je bila 10,2-odstotna. Po sezonskih in koledarsko prilagojenih podatkih pa je turško gospodarstvo poraslo za 1,1 na četrtletni in za 6,4 odstotka na letni ravni. Sicer pa se je turški BDP v letu 2009 skrčil za 4,7 odstotka. Močna rast indijske industrijske proizvodnje Indijska industrijska proizvodnja je oktobra na letni ravni porasla za 10,8 odstotka, kar je predvsem posledica močne rasti avtomobilske proizvodnje ter proizvodnje električne energije, hkrati pa tudi povečanega povpraševanja ob sezoni verskih praznovanj. Industrijska proizvodnja je tako porasla bolj od pričakovanja analitikov pri 8,5 odstotka. Sicer pa je letošnjega julija porasla za 15 odstotkov na letni ravni, rast se je nato nekoliko upočasnila, avgusta je bila 6,9-odstotna in septembra 4,4-odstotna. Italijanska gospodarska rast nekoliko nad pričakovanji Italijanski BDP se je v preteklem četrtletju v primerjavi z drugim četrtletjem zvišal za 0,3 odstotka, kar je za 0,1 odstotne točke bolje od pričakovanj državnih statistikov izpred meseca dni. Gospodarska rast na letni ravni je bila medtem 1,1-odstotna. Uvoz se je v tretjem četrtletju v primerjavi s predhodnim povečal za 4,7 odstotka, izvoz pa za 2,8 odstotka, pri čemer sta se v letni primerjavi uvoz in izvoz povečala za 11,3 oziroma 8,7 odstotka. Potrošnja gospodinjstev se je četrtletno povečala za 0,6 odstotka, bruto investicije v osnovna sredstva pa za 0,5 odstotka. Pripravil Jan Bratanič", "title": "V Turčiji 5,5-odstotna gospodarska rast", "keywords": "gospodarstvo;ekonomija", "lang": "slovenian"}
{"body": "Evro zanihal navzdol, borzam zmanjkalo sape Statistika resda kaže, da se je ameriško gospodarstvo rešilo recesije, toda na trgu dela je položaj še vedno zelo resen. Brezposelnost je 10-odstotna, tisti, ki imajo službo, pa so z njo večinoma nezadovoljni. Zadnja raziskava, v kateri je sodelovalo 5.000 gospodinjstev, kaže, da je le 45 odstotkov Američanov zadovoljnih s svojo službo. To je najmanj, odkar so pred 22 leti takrat je bil odstotek zadovoljnih kar 61-odstoten začeli meriti zadovoljstvo na delovnem mestu. Trend je že ves čas negativen. Če padanja ni moglo ustaviti obdobje izjemne gospodarske rasti v 90. letih, seveda ne gre pričakovati, da bo bolje v teh negotovih časih. Skoraj četrtina anketiranih pričakuje, da bo v naslednjem letu zamenjala službo. Po odličnem ponedeljku negotov torek Delniški trgi z nestrpnostjo čakajo podatke, kako se je trg delovne sile vedel decembra. Optimisti verjamejo, da je vodilno svetovno gospodarstvo prvič po začetku največje gospodarske krize v sodobni zgodovini prenehalo izgubljati delovna mesta. Vse bo znano v petek. Poročilo bo dalo tudi nove smernice delniškim trgom, ki so leto 2010 začeli odlično, vendar je že v torek Wall Streetu pošla sapa. Indeks Dow Jones 10.572 točk je izgubil 12 točk. Za nekaj negotovosti je poskrbela novica, da se je novembra povečalo število velikih mest, kjer je brezposelnost presegla 15 odstotkov. Tečaji delnic v prvi kotaciji KRKA 0.29 % 68,64 EUR PETROL -0.16 % 322,91 TELEKOM -1.15 % 135,42 MERCATOR 0.26 % 159,31 NOVA KBM -0.67 % 11,94 GORENJE 1.42 % 13,54 INTEREUROPA -1.86 % 5,80 LUKA KOPER -0.04 % 25,09 Lani vse navzgor, le dolar ne Vseevropski delniški indeks FTSEurofirst 300 1.059 točk je v torek dosegel najvišjo vrednost po oktobru 2008, sredino dopoldne pa je bilo nervozno. Pridobivale so bančne in farmacevtske delnice, izgubljal pa je energetski in prehrambeni sektor. Dolar se je okrepil, tako da je bila ob 14. uri vrednost evra 1,435 dolarja. Lani je dolar v primerjavi s košarico šestih preostalih največjih valut izgubil štiri odstotke, saj so bili vlagatelji negotovi, kako bo milijardna vladna pomoč gospodarstvu vplivala na proračun, poleg tega pa ničelne ameriške obresti seveda niso delovale mamljivo. Grške težave zadale udarec evru Številni verjamejo, da bo letos drugače in da bo zaradi spremembe monetarne politike Fed naj bi v drugi polovici leta že začel zviševati obresti in spodbudnih ameriških konjunkturnih podatkov to leto dolarja. Pričakovati je tudi nove težave nekaterih evropskih držav. Evro je tako danes dopoldne zaradi strahu, da Evropska centralna banka ne bo reševala grških fiskalnih težav, padel vse do 1,4285 dolarja. Naftni trg, ki je zadnjih devet trgovalnih dni poznal le pot navzgor, se je ohladil, tako da vrednost lahke nafte niha okrog vrednosti 81,5 dolarja. Konec Krkinega vzpona Na Ljubljanski borzi se je po dveh izrazito pozitivnih dneh rast umirila oziroma je bilo v zadnji uri sredinega trgovanja večinoma že opaziti posle, ki so se sklepali pod izhodiščem. Medtem ko je slovenski borzni indeks nekaj malega pridobil, je SBI TOP 1.016 točk zdrsnil za 0,42 odstotka. Zaradi večjega svežnja je bilo največ prometa, 1,5 milijona evrov, s Savinimi delnicami, ki so se pocenile za skoraj odstotek. Najnižji posel je bil sklenjen pri 233 evrih. Za več kot milijon evrov prometa je bilo še s Krko, ki se je na začetku približala 70 evrom 69,7, vendar v zadnjih minutah padla pod 68 evrov.", "title": "Le 45 odstotkov Američanih zadovoljnih s svojo službo", "keywords": "Gospodarstvo", "lang": "slovenian"}
{"body": "Komisija za prodajo državnega deleža Telekoma Slovenije bi morala predvidoma danes sporočiti svojo odločitev, ali bodo pogajanja nadaljevali z enim kupcem. Vendar več naših virov trdi, da bo komisija svojo odločitev ponovno prestavila. Center Naložbe prevzel Infond Holding Iz Centra Naložbe so sporočili, da je njihovo prevzemno ponudbo za Infond Holding sprejelo 1053 od 37.000 delničarjev. Med prevzemom je Center Naložbe povečal lastništvo za slabih 7,8 odstotka, na 61,1 odstotka, ter tako prevzel nadzor nad največjim lastnikom Pivovarne Laško Infond Holdingom. Po naših podatkih Center Naložbe obvladuje že več kot 75 odstotkov Infond Holdinga, saj nekateri lastniki blizu Centra Naložbe niso sprejeli njegove prevzemne ponudbe. Elektronček z najboljšim igralniškim izdelkom Družba Elektronček je za svoj elektro-mehanski black jack iz serije organic v Londonu dobila nagrado za najboljši igralniški izdelek na svetu. Njihov izdelek je dosegel tudi najvišjo ceno v zgodovini igralništva na svetovnem trgu, in sicer 750.000 evrov za kos. Lastnik Elektrončka Joc Pečečnik je sporočil, da bo tak avtomat že marca postavljen tudi v igralnici Kongo v Grosuplju. Towra kupila desetino Term Čatež Luksemburška družba Towra, za katero naj bi po naših podatkih stal predsednik uprave Medvešek Pušnika Bogdan Pušnik, je od družbe Rent A kupila 12-odstotni delež Term Čatež. Vrednost paketa delnic je ocenjena na 17 do 22 milijonov evrov. Towra je od nedavna tudi lastnica petih odstotkov Pivovarne Laško. Interfin Naložbe po nakupih Infond ID Iz investicijske družbe Infond so včeraj sporočili, da je družba Interfin Naložbe postala tudi uradna lastnica 12,4-odstotnega deleža družbe. Interfin Naložbe je že sredi novembra z Gorenjsko banko podpisal terminsko pogodbo za nakup njenega 10,9-odstotnega deleža. Omenimo naj, da je Interfin Naložbe z Gorenjsko banko podpisal pogodbo na isti dan, kot je Gorenjska banka skoraj identičen paket delnic kupila od Radenske. Pripravil Matjaž Polanič", "title": "Posel | Novice", "keywords": "gospodarstvo;ekonomija", "lang": "slovenian"}
{"body": "Kakšno darilo izbrati za praznike, da ne bo postalo le ''praholovec''? Svojim bližnjim ponudite doživetje, ki ga bodo še dolgo pomnili. ZORB-BALL za dve osebi Nepozaben adrenalinski spust z ZORB-ballom za 2 osebi. Za ZORB-ball sta nujni v notranjosti žoge 2 osebi! Ta ogromna žoga pomaga pozabiti na čisto vse. Adrenalin zagotovljen na predvsem varen način. Namen žoge ZORB-ball je, da se oba udeleženca usedeta drug proti drugemu, se pripneta in nato inštruktor porine žogo. Naprej pa se žoga sama kotali. Za ZORB-ball sta potrebna dva zaradi pravilnega delovanja. ZORB-ball je primeren tako za družine kot tudi za podjetja ali zaključene skupine. Foto arhiv naročnika Padalski skok v tandemu s 4.000 m Skok s padalom je doživetje, polno adrenalina, ki ga udeleženec ne bo pozabil nikoli v svojem življenju. Doživetje daje udeležencu možnost, da občuti, kaj pomeni prosti pad. Udeleženec se odpelje z letalom na višino 4.000 m, od koder seskoči v tandemu. Sledi nepozabno pospeševanje in nato lebdenje v zraku, kateremu sledi pristanek z jadralnim padalom. Foto arhiv naročnika Adrenalinski polet 007 z Bondovim letalom Doživetje s pravim Bondovim letalom Pilatus PC6 Porter za 20 minut. Doživetje obsega panoramski polet na višino 4.000 m, od koder se vidi izskok padalcev, po izskoku padalcev pa pilot z letalom leti navpično proti zemlji in izvaja ostre zavoje, ki udeležencu poženejo kri po žilah in adrenalin! Foto arhiv naročnika Vožnja s helikopterjem Doživetje obsega 15-minutno vožnjo s helikopterjem za eno osebo. Po kratkih navodilih zemeljske ekipe o varnem vstopu v helikopter in obnašanju v njem, bodo udeleženci poleteli in doživeli enkratno izkušnjo letenja. Odlične manevrske sposobnosti, prekrasen pogled in svoboda letenja, vse to in še več bodo izkusili s poletom nad prekrasno pokrajino kanjona Iške in Zale. Polet se izvaja nad Ljubljanskim barjem ali nad južnim delom Ljubljane. Foto arhiv naročnika Jeep Safari Jeep safari je prav poseben izlet. Občutki, doživetja, terenska vozila so posebnosti, ki vas prevzamejo. Jeep safari je doživetje, v katerem se boste skupinsko podali raziskovat območja med Postojno, Pivko in Cerknico. Pripravljeni bodite na pravo avanturo, saj boste pod vodstvom izkušenih in motiviranih inštruktorjev reševali terenska vozila iz blata, med trekingom preizkušali svoje sposobnosti orientacije, iskali zaklade v jami, se učili pripraviti ognjišče brez vžigalic in še kaj. Pustolovščina bo trajala dobrih šest ur, po katerih boste prišli domov nabiti s pozitivno, zmagovalno energijo. Indiana Jones? Pih, navaden amater! Doživetje vključuje strokovno vodenje, vožnja z džipi, animacijski ogled bunkerjev, prigrizek na safari način, mini šola terenske vožnje, oprema, zavarovanje. Foto arhiv naročnika Dirkaška vožnja z mitsubishi lancer EVO X Doživetje obsega adrenalinsko vožnjo z mitsubishi lancer EVO X za 1 osebo. Vožnja poteka v vlogi sovoznika in obsega 2 vožnji po 5 krogov po dirkališču skupni čas trajanja približno 10 min. Doživetje obsega izjemno adrenalinsko vožnjo za 1 osebo v vlogi sovoznika v vozilu mitsubishi lancer EVO X, ki je pripravljeno za tekmovanja Time Attack s 313 kW 420 konjskimi močmi. Foto arhiv naročnika Medena kopel in tajska masaža z mlekom za dve osebi Romantična kopel za 2 osebi in sprostitev s tajsko masažo z mlekom. Kopeli in masaži sledi večerja za dve osebi. Kopel vsebuje dodatek medene kopalne soli z eteričnim oljem poživljajočega jasmina. Doživetje vključuje postrežbo zeliščnega čaja z medom. Po kopeli se udeleženca sprostita v tajski masaži z mlekom, zatem pa si oba privoščita večerjo v a la carte restavraciji Wellness Parka Laško. Foto arhiv naročnika Kopel kokosove sanje z večerjo za dve osebi Romantična kopel za dve osebi z večerjo ob soju sveč. Kopel kokosove sanje vam s pomočjo prijetne arome pričara vzdušje iz daljnih toplih krajev. Kopel podari telesu prijeten ter topel občutek ter ga istočasno napolni z energijo. Kopel vključuje postrežbo kozarca penine ter sladek prigrizek. Zatem lahko par uživata v prečudoviti večerji ob soju sveč. Foto arhiv naročnika Romantični paket za dve osebi v apartmajih Skok Mozirje Ko je obveznosti preveč, ko je treba napolniti baterije, je že kratek oddih in pobeg iz realnosti kot balzam za dušo za oba. Uživanje v miru s svojo najdražjo osebo je pika na i in kar potrebuje današnji človek. Doživetje obsega 2 dni 1 nočitev v apartmajih **** Skok Mozirje z razvajanjem v Wellnessu. Foto arhiv naročnika Lebdenje v komori Timeless Lebdenje je najbolj učinkovito protistresno in sprostitveno sredstvo, ki je na voljo. Doživetje traja 90 minut, od katerega lebdenje 60 minut. Komora za lebdenje je sproščujoč, varen in ugoden prostor, kjer lahko dosegate najbolj kakovostna stanja zavesti. Komora vam zagotavlja popoln mir, umirjeno sproščenost, odpravlja utrujenost, deluje protistresno in protibolečinsko, napolni vas z energijo. Kako deluje komora za lebdenje? Komora je majhen pokrit bazen, v katerem je 25 cm tople vode nasičene z Epsomovo soljo in uravnava številne pogoje, ki zagotavljajo resnično sprostitev Epsomova raztopina omogoča lebdenje brez kakršnih koli fizičnih naporov. Komora je zvočno in svetlobno izolirana ter omogoča popolno temo, mir in tišino. Temperatura vode je prilagojena temperaturi kože ob sprostitvi, tako da se meje telesa in okolja povsem zabrišejo in omogočena je popolna sprostitev. V komori za lebdenje telo doseže stopnjo počitka, ki je veliko bolj učinkovita kot popoldansko dremanje in celo spanje! Foto arhiv naročnika Za dodatne informacije se lahko obrnete na Darilnica, ideje za darila, d. o. o Slamnikarska ulica 6 1234 Mengeš Splet http //www.darilnica.si/ Email info@darilnica.si Pomoč pri nakupu 040 416 023", "title": "Iščete darilo? Podarite nepozabno doživetje", "keywords": "Iščete;darilo;Podarite;nepozabno;doživetje;pr;sporočilo", "lang": "slovenian"}
{"body": "Maribor - Obrtno-podjetniška zbornica Slovenije (OZS) opozarja na nevarnosti deregulacije živilskih dejavnostih. Na področjih pekarstva, slaščičarstva in mesarstva, ki trenutno niso urejena v predlogu uredbe o obrtnih dejavnostih, zbornica zato predlaga uvedbo regulacije na ravni srednje poklicne izobrazbe. Zakon o zdravstveni ustreznosti živil in izdelkov ter snovi, ki prihajajo v stik z živili, narekuje, da v proizvodnji in prometu z živili lahko delajo samo osebe, ki imajo ustrezno strokovno izobrazbo za delo z živili oziroma so zanj dodatno usposobljene in izpolnjujejo osnovne zahteve osebne higiene. Tudi uredba o določitvi splošnih načel in zahtevah živilske zakonodaje pravi, da je treba zagotavljati visoko raven varovanja življenja in zdravja ljudi z varnimi in kakovostnimi živili. \"Če želimo torej slediti predpisom na področju živilske zakonodaje, je predpogoj strokovnost nosilcev živilske dejavnosti in njihovih zaposlenih. Področje živilskih dejavnosti predstavlja veliko tveganje za zdravje ljudi, zato bi moralo biti to področje regulirano,\" menijo v obrtni zbornici. Prav nasprotno pa po njihovem mnenju danes dejavnost peke kruha in slaščic lahko registrira prav vsak, saj nihče ne nadzira, ali ima oseba ustrezno strokovno izobrazbo ali ne, saj kljub določilu v zakonu ta ni predpisana. Po mnenju zbornice je bila napaka storjena že v preteklosti, saj to področje ni bilo regulirano, čeprav nestrokovno opravljanje živilskih dejavnosti resno ogroža zdravje in življenje ljudi. Pomembno je obdržati nivo izobrazbe Kot poudarjajo, so podobne ugotovitve razvidne tudi v poročilu uprave za varno hrano, veterinarstvo in varstvo rastlin o pregledu pekarn, ki so ga izvedli maja letos. \"S stališča proizvodnje varnih živil je živilska industrija v Sloveniji na zelo visoki ravni in primerljiva z evropskimi državami. Če želimo ta nivo ohraniti, je izjemno pomembno obdržati nivo srednje poklicne izobrazbe kot pogoj za opravljanje dejavnosti,\" menijo v OZS. Za opravljanje poklicev pek, slaščičar in mesar je poleg znanja o proizvodnih postopkih posameznih vrst živil, kjer lahko zaradi nestrokovnosti pride do napak in okužbe živil, zelo pomembno tudi dobro poznavanje higiene in mikroorganizmov ter njihovega delovanja in okužb, ki jih ti povzročajo. Bolezni, kot so zlatenica, driska, griža, diareja, tifus namreč, kot poudarjajo na zbornici, predstavljajo resno nevarnost za otroke in starejše. Nosilci živilske dejavnosti pa na poklicni ravni lahko pridobijo ustrezna strokovna znanja, se poučijo o nevarnostih ter posledicah okužb s patogenimi mikroorganizmi in znajo ustrezno preventivno ravnati. OZS v svojih pripombah na predlog uredbe o obrtnih dejavnostih še poudarja, da nosilci živilske dejavnosti proizvajajo izdelke za široko potrošnjo in ne zgolj za njihove družinske člane.", "title": "Obrtniki opozarjajo na posledice deregulacije živilske dejavnosti", "keywords": "gospodarstvo;ekonomija", "lang": "slovenian"}
{"body": "Na čelu Soda bo začasno Peter Ješovnik Nadzorni svet Soda je na izredni seji odpoklical predsednika uprave Tomaža Kuntariča ter oba člana uprave Matjaža Jauka in Kreša Pavriča. Za začasnega predsednika uprave Slovenske odškodninske družbe je tako imenoval Petra Ješovnika, za člana pa Iga Grudna in Nado Drobne Popovič. Ješovnik, Gruden in Drobne Popovičeva so bili na čelu Soda imenovani začasno, za obdobje šestih mesecev. Ješovnik in Gruden sta bila pred začetkom veljavnosti zakona o Slovenskem državnem holdingu v upravi Agencije za upravljanje kapitalskih naložb RS AUKN, Drobne Popovičeva pa je poslovna direktorica SŽ - Železniškega gradbenega podjetja. Nadzorni svet Soda se je za menjavo vodstva družbe odločil, ker to ni delovalo v skladu s sklepi nadzornega sveta, so še sporočili iz Soda Skupščina Telekoma se je začela ob 15.00 Vodstvo Soda pod Kuntaričevim vodstvom je bilo razrešeno zaradi zapletov okoli današnje skupščine Telekoma Slovenije. Skupščino je konec lanskega leta sklical AUKN, ki je z novim letom prenehal obstajati, njegov pravni naslednik pa je postal Sod. Sod je v torek skladno s sklepom nadzornikov podal zahtevo za preklic skupščine Telekoma Slovenije, ki pa je predsednik uprave Telekoma Rudi Skobe ni upošteval. Skupščina Telekoma Slovenije bi se morala danes začeti ob 14.00, a so jo zaradi nesklepčnosti znova sklicali čez eno uro. Ob novem sklicu ni bilo več pogoja, da mora biti navzočega vsaj 51 odstotkov kapitala, tako da bo skupščina veljavno odločala ne glede na število zastopanih delnic. Glede na dnevni red bodo delničarji odločali o imenovanju novih članov nadzornega sveta in izplačilu vmesnih dividend.", "title": "Nadzorni svet razrešil upravo Soda, ker ni delovala v skladu s sklepi nadzornega sveta", "keywords": "Gospodarstvo", "lang": "slovenian"}
{"body": "V času, ko pretresi na finančnih trgih majajo že tako tresoča tla bančnega stebra, mnoge od nas zanima, kako varni so naši prihranki v banki. Če se sprašujete, kje je denar najbolj na varnem, si oglejte lestvico najvarnejših bank na svetu! Menite, da so vaši prihranki res na varnem? Finančna revija Global Finance, ki običajno objavlja lestvico najvarnejših bank enkrat letno, se je tokrat zaradi vseh dramatičnih razpletov in številnih odpisov v zadnjem času odločila lestvico ažurirati že pol leta po zadnji objavi. Glavni faktor primerjave in izbire je bilančna vsota posameznih bank. Kljub sumljivi preteklosti bonitetnih ocen pa se pri oceni upošteva tudi dolgoročni kreditni rating, ki je izražen preko bonitetnih ocen agencij Moodys, Standard & Poor s in Fitch. Te bonitetne ocene poenostavljeno povedo, katere banke z lestvice najbolj previdne in najbolje obvladujejo tveganja glede na svoje konkurente. Med 10 najvarnejšimi bankami jih največ prihaja iz Nemčije, Francije in Nizozemske. Zanimivo je dejstvo, da na lestvici še vedno pogrešamo imena ameriških bank, ki se očitno še niso očistile toksičnih sredstev v svojih bilancah. Mislite, da boste na seznamu top 10 varnih bank našli tudi kakšno izmed slovenskih bank?", "title": "V kateri banki je vaš denar res na varnem?", "keywords": "najvarnejše;banke;banka;varnost;prihrankov;najvarnejše;banke;banka;varnost;prihrankov;slovenija;banke;prihranki;varnost;podružnice;nlb;lestvica;skb;finance;bilanca;bonitetna;ocena;stečaj", "lang": "slovenian"}
{"body": "Ljubljana - \"Plače so drugotnega pomena,\" je na vprašanje, ali so v Mobitelu zaradi napovedanega desetodstotnega znižanja plač, ki bo doletelo zaposlene v vsej skupini Telekom Slovenije, res pripravljeni stavkati, odgovoril njegov prvi sindikalist Dean Žigon. \"Hočem vedeti, da se je na stroških dejansko naredilo vse, čakam pa še, da me prepričajo, da je znižanje plač nujno. Ne nazadnje je Mobitel dosegel svoje načrte, tudi glede stroškov dela. Pogajanja sicer še potekajo, tako da smo še daleč od stavke,\" nam je dejal včeraj popoldne, tik preden se je soočil z nadzorniki Telekoma, ki jih vodi Tomaž Berginc. Njihova seja je sicer potekala še pozno v večer, tako da ni bilo znano, ali so tudi potrdili načrtovano združevanje Telekoma in Mobitela. Uprava Telekoma Slovenije, ki jo vodi Ivica Kranjčević, je medtem zaradi varčevanja in doseganja načrtovanega dobička sprejela sklep, da se vsem zaposlenim v skupini na delovnih mestih zunaj kolektivne pogodbe s 1. februarjem zniža plača za 15 odstotkov. \"Zastavila pa si je nalogo, da se s sindikati oziroma predstavniki zaposlenih v Telekomu dogovori za znižanje plač za deset odstotkov. Enako nalogo imajo tudi vodstva vseh hčerinskih družb v Sloveniji in tujini, razen v Gibtelekomu,\" so nam pojasnili v Telekomu. \"Če bi bili pogovori s predstavniki zaposlenih v vseh družbah uspešni, bi v vsej skupini letos znižali stroške dela za okoli enajst milijonov evrov,\" so dodali. tomaz.modic@dnevnik.si", "title": "Sindikalist Mobitela: Daleč smo še od stavke", "keywords": "gospodarstvo;ekonomija", "lang": "slovenian"}
{"body": "Strokovnjaki so za konec leta napovedovali zlom nepremičninskega trga. Razlog? Velike luknje v bilancah na prihodkovni strani gradbenih podjetij in pritisk bank zaradi poplačila dolgov. So se napovedi uresničile? December naj bi bil za gradbene mogotce, ki so v preteklosti s prodajo stanovanj kovali velike dobičke, usoden mesec. Pritisk bank po vračilu dolgov, predvsem pa veliki minusi v bilancah naj bi jih prislili v prodajo že zgrajenih stanovanj po znatno nižjih cenah. Na trgu, ki je najbolj neizprosen, v Ljubljani, jim veliko težav povzroča tudi župan Janković s svojimi obljubami o drastičnem padcu cen. Potencialni kupci tako že leto in pol bolj ali manj čakajo. Preverili smo, kako vzdržljiv je naš gradbeni lobi, in ugotovili, da kopriva ne pozebe. V Ljubljani se tako še vedno prodajajo oziroma poskušajo prodajati stanovanja po ceni 6.500 evrov za kvadratni meter. Medtem so se v sosednji Avstriji pojavile celo analize, ki opozarjajo, da bi se zaradi zmanjšanja števila investicij oziroma gradenj, kar je posledica finančne krize, cene celo zvišale. Kakšno je torej stanje? Na cekin.si smo preverili razpon cen novogradenj v Ljubljani, preverili ponudbo stanovanjskega sklada in število prodanih stanovanj v letošnjem letu. Koliko kvadratnih metrov si lahko privoščite?", "title": "Se je nepremičninski trg končno zlomil?", "keywords": "nepremičnine;cene;banke;padec;nepremičnina;stanovanje;stanovanja", "lang": "slovenian"}
{"body": "Poslanci so potrdili nujni postopek obravnave zakona za uravnoteženje javnih financ, o katerem je v ponedeljek že odločil kolegij predsednika DZ. Vnovično odločanje so zahtevali poslanci Pozitivne Slovenije, ki nasprotujejo naglici. Temu nasprotujejo tudi v SD. Poslanci so na izredni seji nujni postopek obravnave vladnega predloga zakona brez razprave potrdili s 45 glasovi za in 31 proti. Kot je pred odločanjem pojasnil vodja poslanske skupine Pozitivna Slovenija (PS) Jani Möderndorfer, obravnavi po nujnem postopku nasprotujejo, ker predlagani zakon posega v 45 drugih področnih zakonov, je poln nedoslednosti, nasprotujočih si določil in nerazumljivih določb, predvsem pa ni usklajen s socialnimi partnerji. \"Takšen način dela je po mnenju Pozitivne Slovenije za državni zbor skrajno žaljiv in nedostojen,\" je poudaril Möderndorfer. Pojasnil je tudi, da je njihova zahteva o vnovičnem odločanju o postopku dobronamerna in da z njo ne želijo ovirati ali blokirati postopka sprejema zakona. Vendar bi v PS pričakovali, da bo vlada najprej končala pogajanja s socialnimi partnerji, pravi Möderndorfer, ki opozarja tudi na možnost referenduma zaradi sprejetja neusklajenega zakona. Če zakona ne bi obravnavali po nujnem postopku, bi po njegovem prepričanju dobili več časa za pripravo boljših rešitev. \"Virant naj ukrepa zaradi kršitev poslovnika\" Tako kot v SD so tudi v PS že na ponedeljkovem kolegiju predsednika državnega zbora (DZ) Gregorja Viranta glasovali proti obravnavi po nujnem postopku. A ker je bil ta vseeno izglasovan, so poslanci PS zahtevali odločanje DZ o odločitvi kolegija. Ob tem je Möderndorfer opozoril tudi, da so kljub njihovemu nasprotovanju zaradi vložene zahteve o vnovičnem odločanju o postopku v torek nekateri odbori predlog zakona vseeno obravnavali po nujnem postopku. To po njegovih besedah pomeni kršitev poslovnika, zaradi česar je Viranta pozval k ukrepanju. DZ tako po današnji odločitvi predloga zakona za uravnoteženje financ ne bo obravnaval po rednem postopku, ampak bo nadaljeval z obravnavo po nujnem postopku. Odbor za gospodarstvo bo zakon obravnaval še danes.", "title": "Obravnava zakona bo po nujnem postopku", "keywords": "uravnoteženje javnih financ;proračun;dz", "lang": "slovenian"}
{"body": "135 delavcev Pohištva Garant trepeta za svoje službe. Podjetje ima za kar dva milijona evrov naročil iz tujine, nima pa sredstev za nabavo osnovnih surovin. Razlog izčrpavanje podjetja. Edina rešitev je dokapitalizacija.", "title": "Imajo za dva milijona evrov naročil, a jim grozi propad", "keywords": "pohištvo;garant;polzela;dokapitalizacija", "lang": "slovenian"}
{"body": "Dow Jones zadnji teden izgubil odstotek Delniški trgi se niso dolgo vznemirjali zaradi potresa na Japonskem. Zakaj le - velika naravna katastrofa utegne prinesti celo višjo svetovno gospodarsko rast. Obnova prizadetih delov Japonske bo koristila številnim sektorjem. Ni čudno, da so delnice proizvajalca težke mehanizacije Caterpillarja in sorodnih podjetij na Wall Streetu v petek pridobivale, indeks Dow Jones pa se je zvišal za pol odstotka, s čimer se po hudih četrtkovih izgubah izgubil je 1,87 odstotka, kar je največ v zadnjih sedmih mesecih vrnil nad 12 tisoč točk. Tedenska izguba je tako le enoodstotna. V Savdski Arabiji ni bilo večjih nemirov Vlagatelji so bili ob koncu petkovega trgovanja že precej pogumni, potem ko se dan jeze v Savdski Arabiji ni sprevrgel v resnejše nemire, ampak je na ulice prišlo le nekaj sto ljudi. Makroekonomski podatki so bili mešani. Ameriška prodaja na drobno je februarja zaznala največjo rast v zadnjih štirih mesecih +1 %, vendar je zaupanje potrošnikov zaradi visokih cen goriva zdrsnilo na petmesečno dno. Dow Jones 12.044 Nasdaq2.715 DAX307.178 FTSE1005.828 FTSEurofirst 3001.122 Nikkei10.254 EUR/USD1,3902 USD/JPY81,86 EUR/CHF1,2925 Lahka nafta100,47 USD Zlato1.417 USD Euribor, 6-mesečni1,489 % Bo potres škodoval obveznicam? Obveznice so v petek dopoldne strmo porasle, vendar nato izgubile pridobljeno. Potres na Japonskem utegne zavarovalnice prisiliti, da bodo prodajale obveznice in s tem pokrile škodne primere. Podobno je bilo leta 1995 po potresu v Kobeju, ko je donos desetletnih obveznic porasel za okrog 20 bazičnih točk. V petek se je donos ameriške 10-letne obveznice na koncu zvišal na 3,40 odstotka. Lahka nafta zdrsnila pod 100 dolarjev Japonski jen je po potresu silovito porasel, v primerjavi z dolarjem se je okrepil tudi evro, kar je bila posledica bruseljskega maratonskega vrha območja evra in zaveze vseh sodelujočih o zvišanju upokojitvene starosti, fleksibilnejšem trgu dela in o manjši zadolženosti oziroma proračunskem primanjkljaju. Cena lahke nafte je v petek zdrsnila pod 100 dolarjev, zlato pa se je podražilo do skoraj 1.420 dolarjev. Na eni strani zlato ohranja status varnega pribežališča, toda nižja cena nafte zmanjšuje njegovo privlačnost, saj je s tem možnost inflacije manjša. Krka še odkupuje lastne delnice Indeks SBI TOP je zadnji teden pridobil 1,27 odstotka, kar je zasluga delnic Mercatorja, ki so se zaradi novice, da Agrokor ponuja 195 evrov za delnico Mercatorja, podražile za sedem odstotkov. Tečaj najprometnejše Krke je zdrsnil za 0,41 odstotka, vendar se obdržal nad 60 evri. Novomeška farmacevtska družba je ta teden pridobila skoraj za milijon evrov lastnih delnic, tako da je s slabimi petimi odstotki že tretja največja lastnica. Gorenje z 20 milijoni dobička Od ponedeljka do petka so se najbolj, za dobra dva odstotka, pocenile delnice Nove KBM in Gorenja. Velenjski proizvajalec bele tehnike je objavil poslovne rezultate za leto 2010, v katerem se je skupina izkopala iz izgube in imela 20 milijonov evrov čistega dobička. Ob nizki likvidnosti in splošnem pesimizmu, ki že dolgo vlada na Ljubljanski borzi, je težko pričakovati, da bo to bistveno pomagalo tečaju Gorenjevih delnic v prihodnjih dneh.", "title": "Wall Street brez čustev do potresa", "keywords": "Gospodarstvo", "lang": "slovenian"}
{"body": "Evropsko sodišče za človekove pravice v Strasbourgu je razsodilo, da je Slovenija v primeru B. B. proti Sloveniji kršila 3. člen evropske konvencije o zaščiti človekovih pravic in temeljnih svoboščin, zato mora plačati 14.347 evrov odškodnine in stroškov. Osemintridesetletni slovenski državljan B. B. iz Žetal trdi, da so ga 18. februarja 2001 obrcali in pretepli policisti, ki so jih poklicali v gostinski lokal, kjer naj bi gostom grozil s pištolo. Tožnik se je na Strasbourg obrnil zaradi neprimernega ravnanja policije in neprimerne obravnave njegovega primera. Sodišče je razsodilo, da je Slovenija v omenjenem primeru kršila 3. člen evropske konvencije o zaščiti človekovih pravic in temeljnih svoboščin, ki prepoveduje nečloveško ali ponižujoče ravnanje. Ob tem ji je naložilo plačilo 5.847 evrov odškodnine in 8.500 evrov sodnih stroškov.", "title": "Slovenija mora plačati odškodnino", "keywords": "evropsko sodišče;slovenija;", "lang": "slovenian"}
{"body": "Ljubljana - Banke tudi letos nadaljujejo oblikovanje rezervacij in oslabitev. Januarja so bile te z vrednostjo 36,4 milijona evrov za četrtino višje kot januarja lani. Na 92 milijonov evrov izgube pred obdavčitvijo in 91 milijonov evrov čiste izgube bančnega sistema v minulem letu so banke januarja zabeležile \"le\" 21,7 milijona evrov dobička. Ta je za tretjino nižji od dobička bank januarja lani. So pa banke januarja povečale financiranje gospodarskih družb in podjetij. Obseg posojil se je glede na konec minulega leta povečal za 147 milijonov evrov, medtem ko je na letni ravni kreditiranje gospodarstva še vedno beležilo 1,4-odstoten upad. Na drugi strani so banke prvič v zadnjih dveh letih januarja zmanjšale kreditiranje gospodinjstev. To se je na mesečni ravni zmanjšalo za 57 milijonov evrov, na letni ravni pa še vedno beleži 8,5-odstotno rast. Potem ko je Banka Slovenije minule mesece opozarjala na preveliko rast stanovanjskih posojil - pri stanovanjskem kreditiranju so po podatkih centralne banke aktivne predvsem banke v večinski tuji lasti - je bil obseg novoodobrenih stanovanjskih posojil januarja manjši kot v mesecih prej. Januarja je bančnemu sistemu, ki nadaljuje razdolževanje v tujini, sredstva znova zagotovila država. Ta je pri bankah deponirala nekaj manj kot 900 milijonov evrov, ki jih je pridobila z izdajo 10-letne obveznice.", "title": "Januarja gospodinjstvom prvič v dveh letih manj posojil", "keywords": "gospodarstvo;ekonomija", "lang": "slovenian"}
{"body": "Slovenski preiskovalci sodelujejo tudi s tujimi varnostnimi organi Policija preverja več sumov kaznivih dejanj, povezanih z nepremičninskimi posli, finančnimi transakciji in sumi zlorab položaja odgovornih oseb v Hypo Alpe-Adria banki. Preiskava, ki je v fazi več predkazenskih postopkov, se je začela že sredi lanskega leta. Policija že od takrat zbira dokumentacijo, ki pa še ni popolna, saj gre za obsežne in zapletene zadeve, ki zahtevajo tudi mednarodno sodelovanje, so sporočili z generalne policijske uprave. Pod drobnogledom Hypo banka in Hypo Leasing V preiskavi povezana je s Hypo Alpe-Adria-bank in Hypo Leasingom sodeluje več slovenskih policijskih uprav, uprava kriminalistične policije ter varnostni organi drugih držav, med njimi Avstrije. Pristojni organi namreč preiskujejo tudi sume finančnih nepravilnosti, ki naj bi potekale preko finančnih ustanov in poslovnih subjektov v Liechtensteinu. Kot je znano, so mediji nedavno poročali o domnevnih nepravilnostih pri gradbenih poslih Vegrada, v katere naj bi bila vpletena tudi Hypo banka in domnevnem pretakanju denarja iz Vegrada na račune v Liechtensteinu. Preberite tudi Senica za odvetniško pisarno plačuje najemnino Hypo Leasing.Vodstvo Hypa neuradno odnesel kup nepravilnosti, tudi posli z Vegradom Bliskovita menjava slovenske uprave? V Hypo Alpe-Adria banki v Sloveniji matična družba ima sedež v Celovcu so pred dnevi zamenjali upravo in namesto generalnega direktorja Andreja Potočnika in direktorjev Marcela Sumperja in Aleksandra Skubica postavili Alexandra Pickerja in Mateja Falatova. Spremembe so doletele tudi nadzorni svet, saj so odpoklicali edinega slovenskega nadzornika Aleša Rojsa. Zamenjava velja za nenavadno tudi zato, ker je potekala ob navzočnosti tujih, avstrijskih varnostnikov, za katere še ni jasno, ali so imeli dovoljenje za opravljanje varnostnih nalog na ozemlju Slovenije. Novoimenovana uprava še nima dovoljenja za opravljanje funkcije te izdaja Banka Slovenije, zato banko vodi začasna uprava, člana nadzornega sveta slovenske banke in upravnega odbora skupine Hypo Alpe-Adria. Na Banki Slovenija so dejali, da bodo postopek dodeljevanja dovoljenja za opravljanje funkcije v upravi banke vodili tako kot vse druge takšne postopke in v skladu z zakonom o bančništvu. Rok za izdajo dovoljenja je tri mesece od prejema vloge za izdajo dovoljenja. Banka Slovenije hitro zamenjavo vodstva slovenske podružnice označuje za zakonito in dodaja, da jim je nadzorni svet razloge za ukrep pojasnil v petek. Tudi na generalni policijski upravi so dejali, da v zvezi z zamenjavo vodstva banke niso prejeli nobene prijave ali zaprosila za asistenco, zato se s tem ne ukvarjajo.", "title": "Policija preiskuje posle Hypo Alpe-Adria banke", "keywords": "Gospodarstvo", "lang": "slovenian"}
{"body": "Nenujno. V nekaterih zdravstvenih domovih odstranitev klopa zaračunajo, drugje ne. “Zaradi odstranitve klopa so me napotili v samoplačniško ambulanto,” nas je opozorila bralka iz Laškega. Klopa si, ker je bil izjemno majhen, s pinceto ni mogla odstraniti sama. Za to storitev bi v laškem zdravstvenem domu (ZD) plačala 20, v Celju in Slovenskih Konjicah pa 24 evrov. “To zmore vsak sam” “Da bi te storitve zaračunavali, slišim prvič. Je pa res, da to ne spada v dežurno ambulanto. Klopa se da preprosto odstraniti s posebno pinceto,” pravi Alenka Trop Skaza z Zavoda za zdravstveno varstvo Celje. Kot je dodala, zlasti Celjsko in Koroška v slovenskem merilu izstopata po okuženosti klopov. “Zdravstvena zavarovalnica nam tega ne povrne,” je povedala Jasna Satler, glavna sestra v ZD Slovenske Konjice, kjer to obravnavajo kot mali poseg. “Ljudi zato ne odganjamo, res pa je takih primerov zelo malo,” je dodala. “ZD cene oblikujejo sami, potrdijo jih sveti zavoda. Če je poseg potreben, strokovno presodi le zdravnik, in če je, to spada v sklop zdravljenja, sicer ne in se lahko zaračuna,” je pojasnil Franc Sintič iz celjske enote zavoda za zdravstveno zavarovanje. Vse več otrok “Pacienta s klopom obravnavamo kot vsakega drugega. Pregledamo ga in mu klopa odstranimo,” je dejala Jožica Eder, glavna medicinska sestra v mariborskem ZD dr. Adolfa Drolca, kjer odstranitve klopa ne zaračunavajo. Tak poseg je brezplačen tudi v ptujskem ZD. “V tem času pa opažamo povečanje števila otrok, ki jih starši zaradi klopov pripeljejo tudi v dežurne ambulante,” so povedali na Ptuju.", "title": "Za klopa 24 evrov", "keywords": "klop;žival;zdravstveni dom;organizacija", "lang": "slovenian"}
{"body": "Belvedere. Občina prek pravnomočne sodbe dosegla, da bivši najemnik odstrani propadajoči lokal. “Na Belvederu ste lahko opazili, da so začeli rušiti. To je primer našega delovanja: kljub pritiskom javnosti, da je treba objekt odstraniti, smo raje počakali, da so bili vsi sodni postopki končani, in se izognili nepotrebni odškodninski tožbi,” je dejal izolski župan Igor Kolenc. Nekdanji najemnik lokala na Belvederu nad Izolo, podjetje Hill Ham, je po pravnomočnosti sodbe o odstranitvi začasnega objekta začel rušenje. Štiri leta brez podlage Zgodba sicer sega v leto 2008, ko se je iztekla občinska pogodba s Hill Hamom in je najemnik ni pravočasno podaljšal. Kljub pozivom občine, naj ji vrne nepremičnino brez vseh začasnih objektov, je Hill Ham štiri leta brez pravne podlage zasedal občinsko zemljišče, trdijo na izolski občini. Slednja je bila zaradi tega tudi ob prihodke. Lani je lokal celo pogorel in kazil videz ob cesti od Izole proti Strunjanu. Občina bo zdaj z razpisom iskala novega najemnika, a ni pričakovati, da bo nov lokal zaživel že do začetka poletne sezone.", "title": "Najemnika pregnalo šele sodišče", "keywords": "Belvedere", "lang": "slovenian"}
{"body": "Ljubljanska borza je do 17. aprila ustavila trgovanje z delnicami Mipa. Zadnji posli so se sklepali po 36 centov za delnico, ki je v enem letu padla za 92 odstotkov. Še pred enim letom se je z delnico trgovalo po 4,70 evra. Padec je kar 92,34-odstoten. Uprava Ljubljanske borze je začasno ustavila trgovanje z delnicami Mesne industrije Primorske Mip. Trgovanje bo zaradi zaščite interesa vlagateljev začasno ustavljeno za deset zaporednih delovnih dni, do vključno 17. aprila. Zadnji posli z Mipovo delnico so se sklepali po 36 centov za delnico. Z Abanke Vipe so v imenu vseh bank upnic sporočili, da se upnice še vedno aktivno vključujejo v reševanje nastale situacije in ohranitev zdravega dela poslovanja v skupini MIP, čeprav do konca marca niso prejele revidiranega poročila o poslovanju za leto 2008. Od vodstva skupine MIP banke upnice pričakujemo, da bo do nadaljnjega ukrenilo vse potrebno za zaščito premoženja družbe in ohranitev njene vrednosti. Za tako ravnanje je vodstvo tudi zavezano in edino odgovorno vse do imenovanja stečajnega upravitelja in predaje poslov ter celotnega premoženja le-temu, so zapisali v sporočilu za javnost. Nadzorni svet Mipa je v ponedeljek, kot je znano, na predlog uprave v odstopu potrdil stečaj tega zadolženega novogoriškega mesnopredelovalnega podjetja. Predlog za začetek stečajnega postopka so na novogoriškem sodišču prejeli v sredo.", "title": "Za Mipovo delnico le 36 centov", "keywords": "mip;mesna;industrija;primorske;stečaj;delnica;ljubljanska;borza", "lang": "slovenian"}
{"body": "Nobelovo nagrado za ekonomijo letos prejmejo Peter Diamond, Dale Mortensen in Christopher Pissarides za razvoj teorij, s katerimi bodo neskladja na trgu dela čim manjša. Letošnjo Nobelovo nagrado za ekonomijo si bodo razdelili trije ekonomisti. Nagrado so prejeli za razvoj teorij, ki pomagajo pojasniti, kako lahko ekonomske politike vplivajo na brezposelnost. Modeli nagrajencev nam pomagajo razumeti, kako regulacija in ekonomska politika vplivata na brezposelnost, prosta delovna mesta in plače, je v obrazložitvi pojasnila švedska kraljeva akademija znanosti. Peter Diamond je analiziral splošna razmerja med iskalci in ponudniki na trgu, Dale Mortensen in Christopher Pissarides pa sta teorijo razširila in jo prenesla na trg dela. Ker iskanje zaposlitve zahteva veliko časa in virov, ustvari trenja na trgu dela, kar pomaga pojasniti, zakaj hkrati obstajata tako brezposelnost kot prosta delovna mesta, menijo v akademiji. S pomočjo teorij, ki so jih razvili z analizo trga dela in upoštevanjem vseh notranjih in predvsem zunanjih dejavnikov, ki vplivajo na njegovo dinamiko, bodo neskladja na trgu dela čim manjša. Kdo so nagrajenci? Pissarides je nagrado prejel za razlago, kako uredbe in vladna politika vplivajo na brezposelnost, ponudbe služb in plače. Sedemdesetletni Diamond je kot ekonomist zaposlen na inštitutu za tehnologijo v Massachusettsu, proučuje pa socialno varstvo, pokojnine in davke. Ameriški predsednik Barack Obama ga je predlagal za člana sveta guvernerjev ameriške centralne banke Federal Reserve, vendar senat njegovega imenovanja ni uspel potrditi pred prekinitvijo dela v kongresu, ki se pripravlja na novembrske kongresne volitve. 71-letni Mortensen je profesor ekonomije na univerzi v Evanstonu v zvezni državi Illinois, 62-letni Pissarides pa profesor na London School of Economics. Ta nagrada je tako velika, da tudi po tem, ko jo dobiš, ne verjameš, da jo boš dobil, je povedal Pissarides, ki se je prek telekonference oglasil akademiji. Na odločitev kraljeve akademije se je med prvmi odzval Paul Krugman, ki je Nobelovo nagrado za ekonomijo prejel leta 2008. Diamond, Mortensen in Pissarides so si jo močno zaslužili , njihovo delo pa je zelo pomembno, je zapisal v blogu na spletni strani časnika The New York Times. Lani nagrado prvič dobila ženska To prestižno nagrado sta lani prejela Američana Oliver Williamson in Elinor Ostrom, slednja kot prva ženska v zgodovini. Nagrajenca sta po mnenju žirije dokazala, da lahko gospodarska analiza osvetli večino oblik družbene ureditve. To je zadnja objava dobitnika ene od šestih nagrad sklada, ki ga je ustanovil švedski industrialec in izumitelj dinamita Alfred Nobel. Nagrajenci bodo nagrado prevzeli 10. decembra letos na obletnico smrti Nobela. Nagrada je vredna milijon evrov. Sklad za nagrado je leta 1968 v spomin Alfredu Nobelu ustanovila Švedska centralna banka, prvo Nobelovo nagrado za ekonomijo pa so podelili leta 1969.", "title": "Nagrada za avtorje raziskave trga dela", "keywords": "nobelova;nagrada;ekonomija;diamond;mortensen;pissarides;analiza;trga", "lang": "slovenian"}
{"body": "Okrajne volilne komisije so danes preštele glasovnice z referenduma o družinskem zakoniku, ki so prišle po pošti iz Slovenije. Po doslej zbranih podatkih je bilo oddanih 640 glasovnic, od tega jih je bilo 632 veljavnih. Za družinski zakonik je glasovalo 307 volivcev, proti pa 325, so sporočili z Državne volilne komisije (DVK). DVK sicer čaka še na podatke štirih volilnih okrajev, dokončni podatki o glasovanju po pošti v Sloveniji pa bodo znani v torek. Prihodnji ponedeljek bodo na DVK ugotavljali še izid glasovanja po pošti iz tujine. Po dosedanjih podatkih DVK, kjer so prešteli več kot 99 odstotkov glasovnic z nedeljskega referenduma, je bilo oddanih skoraj 514.400 glasovnic, volilna udeležba pa je bila 30,1-odstotna. Družinski zakonik je podprlo 45,37 odstotka volivcev, proti pa jih je glasovalo 54,63 odstotka.", "title": "Zakonik zavrnjen tudi po pošti", "keywords": "družinski zakonik;glasovanje po pošti;referendum", "lang": "slovenian"}
{"body": "Turizem. Hoteli v Kranjski Gori so zasedeni od 85- do 90-odstotno, lani so bili polno zasedeni. Nastanitvene kapacitete so med zimskimi počitnicami zasedene med 85 in 90 odstotki. To je po besedah Mirjam Žerjav, direktorice Lokalne turistične organizacije (LTO) – Zavoda za turizem Občine Kranjska Gora, manj kot lani, ko so bile kapacitete polno zasedene: “K slabši zasedenosti je na žalost prispevalo tudi slabše vreme v prvih dneh.” Uresničenje črnih napovedi Tudi na smučiščih je manj obiskovalcev, kot so pričakovali, in celo manj kot lani v času zimskih počitnic. Kot kaže, se uresničujejo črnoglede napovedi turističnih delavcev, ki so že lani poleti napovedovali, da bo Kranjskogorski turizem zaradi enotnih počitnic izgubil okoli dva milijona evrov, vendar odgovora, ali bo izguba res tolikšna, s strani LTO nismo dobili. Sobe so še proste “Za vse, ki se še niso odločili, kje preživeti nekaj dni zimskih počitnic, se še vedno najde prostor tako v hotelih kot v privatnih sobah in apartmajih,” je dodala Žerjavova.", "title": "Grozi jim dva milijona evrov izgube", "keywords": "hotel;skyscraper;stavba;zgradba;hiša;nebotičnik;smučišče;skyscraper;stavba;zgradba;hiša;nebotičnik;turisti;oseba", "lang": "slovenian"}
{"body": "Na prvem mestu Finska, na zadnjem Zimbabve Finska je država z največjo blaginjo, medtem ko je Slovenija na 20. mestu, kaže poročilo o indeksu blaginje za leto 2009. Med 104 svetovnimi državami je indeks blaginje, ki ga je v torek objavil inštitut Legatum, najnižji v Zimbabveju.Indeks blaginje temelji na definiciji blaginje, ki je kombinacija gospodarske rasti, ravni osebnih svoboščin, demokracije v državi, stopnje sreče in kakovosti življenja. Pri izračunu indeksa so strokovnjaki inštituta Legatum med drugim upoštevali splošno zadovoljstvo z življenjem v državi, BDP na prebivalca, indeks globalne konkurenčnosti, indeks človekovega razvoja, indeks dojemanja korupcije in indeks gospodarske svobode. Sloveniji plus za varnost in izobraževanje Najvišje, na osmo mesto med 104 državami, se je Slovenija uvrstila na področjih varnosti in izobraževanja. Kot piše v poročilu, je stopnja kriminala v Sloveniji nizka, večina prebivalcev pa se počuti varne. Izobraževanje pa je glede na poročilo na visoki ravni. Kar zadeva demokratične institucije, je Slovenija na 16. mestu, predvsem po zaslugi tega, da so te institucije stare šele 20 let. Na področjih zdravja in upravljanja je Slovenija zasedla 24. mesto na lestvici. Zaradi pomanjkanja neposrednih investicij se je Slovenija kljub nizki stopnji brezposelnosti znašla na 31. mestu. Ker je več kot 90 odstotkov Slovencev zadovoljnih s svobodo izbire, je Slovenija glede na to kategorijo zasedla 33. mesto. Zmeren uspeh na področju inovacij v podjetništvu in nizek delež izvoza visoke tehnologije pa Slovenijo na tem področju uvrščata na 36. mesto med 104 državami. Najbolj je povprečno oceno oz. skupen indeks Sloveniji zbilo področje socialnega kapitala - tu je država šele na 44. mestu. Vodi Skandinavija Na vrhu lestvice so z izjemo Švice, ki se je uvrstila na drugo mesto, skandinavske države - na tretjem mestu je Švedska, sledita pa ji Danska in Norveška. Na prvih desetih mestih sicer prevladujejo evropske države. Izjeme so le Avstralija na šestem, Kanada na sedmem in ZDA na devetem mestu. Med azijskimi državami se je najvišje uvrstila Japonska, in sicer na skupno 16. mesto, Hongkong je 18., Singapur 23. in Tajvan 24. Na repu lestvice je pristal Zimbabve, pred njim pa sta Sudan in Jemen.", "title": "Slovenija glede na indeks blaginje 20. v svetu", "keywords": "Gospodarstvo", "lang": "slovenian"}
{"body": "Urad za preprečevanje pranja denarja je obravnaval številne sumljive transakcije komitentov Hypo Alpe Adria Bank. Šlo naj bi za več deset primerov, o tem pa so obvestili tudi policijo in tožilstvo. Andrej Plausteiner z urada za preprečevanje pranja denarja Urad za preprečevanje pranja denarja je obravnaval številne sumljive transakcije komitentov Hypo Alpe Adria Bank ter o tem policiji in tožilstvu v zadnjih letih posredoval več deset obvestil, poroča današnji Dnevnik. Navaja še, da je urad glede iskanja odgovornosti pristojnih državnih organov s prstom pokazal tudi na Banko Slovenije. Na uradu za preprečevanje pranja denarja, ki ga vodi Andrej Plausteiner, so v zvezi s sumljivimi transakcijami pojasnili, da so ugotovili razloge za storitve kaznivega dejanja pranja denarja in informacije, v katerih so pristojnim organom, torej policiji in Davčni upravi Republike Slovenije, posredovali svoje ugotovitve za sum storitve drugih kaznivih dejanj. Med temi zadevami se nekatere nanašajo tudi na sumljive transakcije, povezane z davčnimi in centri off-shore, so za Dnevnik pojasnili na uradu za preprečevanje pranja denarja. Na uradu opozarjajo, da je primarni nadzornik za izvajanje zakona o preprečevanju pranja denarja v bankah Banka Slovenije. Banka Slovenije nadzor izvaja z inšpekcijskimi pregledi na terenu, medtem ko urad za preprečevanje pranja denarja tovrstnih pooblastil nima, pojasnila urada povzema Dnevnik, ki se zato sprašuje, zakaj Banka Slovenije na čelu z Markom Kranjcem ni pravočasno ukrepala. Po navedbah Dnevnika Banka Slovenije išče vedno nove razlage, s katerimi želi zavrniti dvome v učinkovitost nadzora v Hypo Alpe Adria Bank v zadnjih letih. Guverner Banke Slovenije Marko Kranjec je za Dnevnik ponovil, da Banka Slovenije tekoče spremlja dogajanja v banki Hypo Alpe Adria Bank. Omenjena banka je solventna. Pregon morebitnih kaznivih dejanj je naloga za to pristojnih organov, s katerimi Banka Slovenije po potrebi sodeluje, je pojasnil guverner, ki notranjih postopkov Banke Slovenije ne želi komentirati. Ob prelaganju odgovornosti za preiskovanje kaznivih dejanj se Dnevniku zastavlja vprašanje, ali niso sporni posli nekdanje uprave Hypo banke vplivali tudi na upravljanje s tveganji. Kot pravijo, so za pregon morebitnih kaznivih dejanj res pristojni organi pregona, toda omenjena kazniva dejanja vplivajo tudi na povečanje tveganj pri poslovanju banke, za kar pa je odgovoren bančni regulator. Nekatere zadeve se nanašajo tudi na sumljive transakcije, povezane z davčnimi in centri off shore . Časnik še piše, da pri poslih, ki so se zadnja leta dogajali v Hypo banki, ne gre zgolj za operativna tveganja, ampak zlasti kreditna tveganja. Banka se je namreč, kot kažejo medijska razkritja, izpostavljala tveganim posojilom podjetjem oziroma Hypo Leasingu v zameno za provizije, kar sedaj ugotavlja tudi interna revizija. Na generalni policijski upravi so konec tedna potrdili, da policija proti Hypo Alpe Adria Bank vodi več predkazenskih postopkov v različnih zadevah. Preiskavo, ki je povezana s Hypo Alpe Adria Bank in Hypo Leasingom, v katerih je prejšnji teden prišlo do hitre zamenjave vodstev, vodi več policijskih uprav in uprava kriminalistične policije, policija pa sodeluje tudi z varnostnimi organi iz drugih držav, med njimi avstrijskimi.", "title": "Komitenti Hypo banke prali denar?", "keywords": "hypo;banka;pranje;denarja;kriminal;kriminalistična;preiskava", "lang": "slovenian"}
{"body": "Ljubljana - Mandatno-volilna komisija DZ se je danes seznanila s predlog predsednika republike Boruta Pahorja, da DZ za guvernerja Banke Slovenije imenuje Boštjana Jazbeca. Sklep so člani sprejeli soglasno, glede na njihove napovedi pa se Jazbecu, ki naj bi ga DZ na mesto guvernerja imenoval v torek, obeta zgodovinsko visoka podpora. Pahor je uradni predlog za njegovo imenovanje poslal po posvetovanjih z vodji poslanskih skupin in predstavitvah kandidata po poslanskih skupinah. Kot je danes njegovo odločitev pojasnila generalna sekretarka Urada predsednika RS Nataša Kovač, se sedanjemu guvernerju Banke Slovenije Marku Kranjcu mandat izteče sredi julija. »Pravočasna zamenjava na čelu tako pomembne institucije pošilja pomembno sporočilo naši in mednarodni skupnosti, da institucija, ki skrbi za stabilnost finančnega sistema, deluje normalno in tekoče,« je dejala. Jazbec je po njenih besedah Pahorja prepričal s svojo študijsko ter profesionalno znanstveno-raziskovalno potjo, ki je vseskozi prepletena z denarno politiko in financami. »Finančna kriza je centralne banke postavila v novo luč. Slovenske razmere zahtevajo osebo, ki je neobremenjena s težavami tranzicije, je strokovno podkovana ter ima domače in mednarodne izkušnje,« je Pahorjevo obrazložitev povzela Kovačeva. Pahor je prepričan, da bo Jazbec povrnil ugled in zaupanje v Banko Slovenije ter v druge finančne institucije tako doma kot v tujini. Z njim so soglašali tudi člani mandatno-volilne komisije. Vsi so poudarili, da jih je Jazbec na predstavitvah prepričal z jasno, preprosto in razumljivo razlago. »Če bo tako delal v praksi, potem bomo zagotovo imeli dobrega guvernerja,« je dejal Franc Jurša (DeSUS). Matej Tonin (NSi) je ob tem izpostavil Jazbečev pozitiven pogled ter enostavne in hitre rešitve za ustanovitev slabe banke, ki je po Toninovem prepričanju sedaj ključnega pomena za reševanje slovenskega bančnega sistema. »Kaže, da bo Jazbec dobil zgodovinsko visoko podporo v DZ,« je napovedal. Za potrditev je sicer potrebna absolutna večina glasov, to je več kot 45. Podporo so mu napovedali v vseh poslanskih skupinah, razen za SD, za katero se ne ve, kako bodo glasovali njeni poslanci.", "title": "Jazbecu se v DZ za mesto guvernerja Banke Slovenije obeta zgodovinsko visoka podpora", "keywords": "gospodarstvo;ekonomija", "lang": "slovenian"}
{"body": "Portorož - S 5. januarjem bodo Metropol Group, HTP Simonov zaliv in Hoteli Piran pripojeni k družbi Hoteli Bernardin, s čimer bodo postali največji posamični ponudnik hotelskih storitev v Sloveniji. Skupina, ki jo bo vodila uprava Bernardina, bo imela deset hotelov s 1703 sobami in 3427 ležišči, 42 gostinskih lokalov, pet wellnessov, kongresna centra in sejne dvorane s skupno 3340 sedeži. V skupino bodo sodili tudi marina, avtokamp Lucija in druga turistična infrastruktura. Družba Hoteli Bernardin zagotavlja, da bodo letos zaposleni ohranili dosedanje delovno mesto in pravice iz delovnega razmerja. Ohranjene bodo tudi dosedanje blagovne znamke sedanjih hotelskih družb (St. Bernardin, San Simon Resort, Metropol Resort, Salinera Resort in Hoteli Piran), tržili pa jih bodo pod skupnim imenom Bernardin Group.", "title": "Nova hotelska veriga Bernardin Group", "keywords": "gospodarstvo;ekonomija", "lang": "slovenian"}
{"body": "Intervju za Finance s Todorićem Ni bojazni, da bi na Mercatorjevih policah prodajali le Agrokorjeve izdelke, sodelovanje je in bo vedno obojestransko, je dejal Ivica Todorić. Vsi svetovni finančniki in poslovneži vedo, kaj se bo zgodilo - nastala bo največja družba v regiji, je v intervjuju za Finance zatrdil prvi mož hrvaškega Agrokorja. Čudež sinergij že v prvem letu S skupnim delom in sinergijami lahko družbi Mercator in Agrokor že v prvem letu naredita čudež . Marsikje imata podvojene kapacitete in vozne parke, kar se da poenotiti, vlaganje v znanje zaposlenih in informacijske sisteme pa bosta poskrbela za učinkovitejše vodenje. Mercator Ključno ostaja v Sloveniji Bratuškova Mercator je prodal Janša Srbi zaskrbljeni zaradi prodaje Koliko zaposlenih bo šlo na cesto? S sinergijami pride tudi potencialno znižanje števila zaposlenih, a Todorić tega vprašanja ni želel neposredno obravnavati. Kot je dejal, Mercatorja v Sloveniji še ne pozna dovolj dobro za takšne ocene. Raje je predstavil situacijo v Agrokorju tam so zaprli šest tovarn, da bi naredili eno, pa nikogar niso pustili na ulici, je zatrdil. Usoda dobaviteljev Druga velika bojazen v Sloveniji so dobavitelji. Todorić je najprej zagotovil, da se zelo zaveda pomembnosti zaščite domačih dobaviteljev in pozval, naj pregledajo Agrokorjeve Idea police v Beogradu kot primer prakse. Kot drugo pa je naštel izdelke, ki jih pokrivajo Agrokorjeva podjetja sladoled, olje, margarine, meso, mesne izdelke in vode. Drugega nimamo, je dejal, da bi pomiril bojazen pred metanjem domačih dobaviteljev s polic. Pa saj nismo nori, da bi jamnico vozili v Slovenijo, če pa se radenska tako dobro prodaja, je izjavil v intervjuju za Finance. Spomnil je, da sodelovanje med dobavitelji Agrokorja in Mercatorja poteka že dolgo. Še več, zatrdil je, da si je sam zelo prizadeval za več sodelovanja, da pa je na slovenski strani pogosto naletel na gluha ušesa in nasprotovanje. Spor s Šrotom, Bavčarjem, Debeljakom Pojasnil je spor med takratnima prvima možema Pivovarne Laško, Boškom Šrotom, in Istrabenza, Igorjem Bavčarjem, ter vodjo Mercatorja Žigo Debeljakom. Na sestanku med njimi je po njegovih trditvah ponudil prostor za slovenske izdelke v Konzumu, če le isto naredi Mercator za hrvaške izdelke. Debeljak ga je zavrnil z besedami, da novosti ne bo uvajal. Todorić je nato pozval, naj v zameno Šrot takoj pošlje deset priklopnikov piva, a da je Debeljak odvrnil Šrot nima nič s tem. Todorić je kot primer sodelovanja izpostavil dejstvo, da je Konzum trenutno drugi največji kupec Perutnine Ptuj. Z Jankovićem ni bilo komunikacije Menjava med dobavitelji obeh trgovcev bi lahko bila večja, a komunikacije ni bilo mogoče vzpostaviti. Že z Jankovićem ne, ker je rekel, da on nas pa že ne bo krepil. Kaj bodo porekli varuhi konkurence Todorić se mnenj regulatorjev trga ne boji ti skrbijo za preprečevanje monopolov in varstvo konkurence. Konzum se bo zaradi Mercatorja umaknil iz Srbije in Črne gore, na Hrvaškem pa bodo kapacitete združevali in s tem izpolnjevali pogoje, je napovedal. S Sanaderjem le trikrat Odgovoril je tudi na očitke o tajkunstvu in domnevnih povezavah s politiko. Zanikal je, da naj bi ga politika podpirala, tudi z nekdanjim premierjem Ivom Sanaderjem se je v šestih letih srečal le trikrat in le s šestimi ministri. Ponosen je, da v Sloveniji o prodaji Mercatorja ni spraševal nobenega politika, niti noben politik njega. To so kozlarije Zavrnil je očitke v anonimni kazenski ovadbi, podani v Sloveniji, da naj bi za nakup Mercatorja podkupoval. 130 ljudi je vplivalo na odločitev in vse skupaj je izključno pametna odločitev slovenskega biznisa, je zatrdil. Kdo bo vodil Mercator? O zdajšnji upravi Mercatorja, ki jo vodi Toni Balažic, je dejal, da je precej spretna in da je pustila dober vtis. Družbo Adria Retail, ki naj bi združila Konzum in Mercator, bo vodil Darko Knez, v njeno upravo bo vključen vsaj eden, če ne dva člana Mercatorjeve uprave, poleg šefov iz Srbije in BiH-a. Dolgovi mu ne kratijo spanca Visoka zadolženost Agrokorja ga ne skrbi, bolj je zaskrbljen, da se države slabo odzivajo na krizo, kar ima slabe posledice na gospodarstvo. Agrokor ne bo končal kot Merkur Bineta Kordeža, preprosto zato, ker je dober in konkurenčen ter zato, ker je zadolženi denar dobro naložil, je napovedal Todorić.", "title": "Todorić Nismo nori, da bi jamnico vozili v Slovenijo, če se radenska dobro prodaja", "keywords": "Gospodarstvo", "lang": "slovenian"}
{"body": "V tajnem sporazumu naj bi dorekli, kdo bo zasedel katerega izmed stolčkov v občinskih zavodih in podjetjih. Na Policijski upravi Novo mesto so potrdili, da so aprila na novomeškem okrožnem državnem tožilstvu kazensko ovadili odgovorno osebo občine zaradi kaznive zlorabe uradnega položaja ali uradnih pravic. Šlo naj bi za novomeškega župana Alojzija Muhiča, ki pa ovadbe ne želi podrobneje komentirati. O tem smo pisali že konec preteklega leta: Sum korupcije v Novem mestu Razdelili so si položaje Muhiča naj bi ovadili zaradi tajnega koalicijskega sporazuma, ki ga je podpisal s predsednikom novomeškega mestnega odbora SLS Alojzom Turkom in po katerem sta razdelila najpomembnejše položaje v občinskih zavodih in podjetjih. Muhič, ki je te dni na dopustu na Hrvaškem, ovadbe ne želi podrobneje komentirati. Zadevo naj preiščejo, in če je storil karkoli napačnega, je za to pripravljen odgovarjati, je dejal. Meni pa, da okoli navedenega ni bilo nobenih kaznivih dejstev. O ovadbi je sicer danes poročal spletni portal Novomeški čuvar.", "title": "Ovadba za novomeškega župana", "keywords": "muhič;Novo mesto;ovadba", "lang": "slovenian"}
{"body": "Gorenje izgubilo oktobrski zalet Čeprav je Wall Street v ponedeljek dosegel nov enoletni vrh, je Ljubljanska borza drugič zapored izgubljala. V prvi kotaciji je najbolj padla vrednost Krkinih delnic. Cena Krke 1,236 milijona evrov prometa je za hip padla na 73,6 evra, kar pomeni 2,6-odstotno pocenitev. Zadnji posli so se sklepali pri 74,2 evra, takšen pa je tudi enotni tečaj. Več kot odstotek cenejše so tudi Gorenjeve delnice, kjer je bilo ta teden pričakovati unovčevanje dobičkov, potem ko je enotni tečaj oktobra vztrajno naraščal in porasel za 24 odstotkov. Dražje so delnice Mercatorja, Luke in Intereurope. Svežih novic ni bilo, vlagatelji pa že čakajo objave rezultatov tretjega četrtletja. Slovenski borzni indeks 4.550 točk se je po nizu devetih pozitivnih dni drugič zapored znižal, tokrat za 0,6 odstotka. Najprometnejše delnice KRKA-1,81 %74,22 NOVA KBM-0,34 % 14,66 PETROL -0,81 % 352,78 LUKA 0,42 % 28,95 CINKARNA12,47 %49,50 INTEREUROPA0,31 % 6,45 SAVA -0,97 %206,75 Apple spet navdušil Ali Apple res proizvaja tako vrhunske izdelke, da se kupci kar ne morejo zadržati, ali pa je položaj ameriškega potrošnika precej boljši, kot bi lahko sodili zaradi recesije? Po koncu ponedeljkovega trgovanja na Wall Streetu Dow Jones je pridobil odstotek, tako da nov enoletni vrh znaša 10.092 točk je Apple sporočil imenitne četrtletne rezultate. Proizvajalec telefonov iPhone še nikoli ni imel takšne prodaje v trimesečnem obdobju, kar je delnice potisnilo na rekordno vrednost, vlagateljem pa vlilo dodatno mero samozavesti, da okrevanje poteka po pravi poti. Vedno višje cene nafte lahka nafta danes že prek 80 dolarjev in padanje dolarja 1,497 dolarja za evro Wall Streeta očitno ne motijo preveč. UBS priporoča nakup Nestleja Delniški trgi so nestrpno čakali na objave poslovnih rezultatov tretjega četrtletja, pod lupo pa so zlasti morebitna znamenja, da so potrošniki, ki v ZDA h gospodarski rasti prispevajo skoraj tri četrtine, še pripravljeni zapravljati. Tudi Texas Instruments je s svežimi rezultati presegel pričakovanja in očitno bo bikovski trend dobil nov zagon. V Evropi so na začetku tedna vsi sektorji pridobivali. Delnice največjega prehrambenega podjetja Nestle so porasle za 3,5 odstotka, potem ko so pri banki UBS priporočili njihov nakup. Visoke enodnevne donose so prinesle tudi avtomobilske delnice, zlasti Daimler +7 %, ki je objavil četrtletne bilance. Pobiranje dobičkov v New Yorku Torkovo trgovanje v New Yorku kljub spodbudnim poslovnim rezultatom Appla in proizvajalca težke mehanizacije Caterpillarja poteka v znamenju pobiranja dobičkov. Po treh urah ob 18.30 je Dow Jones izgubil 0,85 odstotka, potem ko je pogledal tudi pod 10 tisoč točk. Na slabše razpoloženje je vplival slabši podatek z nepremičninskega trga, prav tako je indeks cen proizvajalcev septembra zaznal nepričakovan padec.", "title": "Dow Jones spet pogledal pod 10 tisoč točk", "keywords": "borza;delnice;borzni pregled", "lang": "slovenian"}
{"body": "Vlada namerava decembra izdati za milijardo evrov 18-mesečnih zakladnih menic, ki bodo namenjene servisiranju državnega dolga v začetku prihodnjega leta ter bodo hkrati predstavljale predfinanciranje odplačil dela glavnic državnega dolga v naslednjih dveh proračunskih letih. Čeprav je bila ta možnost predvidena, preseneča dejstvo, da se namerava država zadolžiti v obdobju, ko vlada velika negotovost glede višine zahtevanega donosa na slovenske dolžniške papirje. Donos do dospelosti slovenske desetletne obveznice je sicer včeraj po več dneh padel pod mejo sedmih odstotkov, a le za 0,03 odstotka. Decembra nova skupščina Casinoja Portorož Uprava Casinoja Portorož je za 19. december sklicala skupščino družbe. Na dnevnem redu sta sicer točki, ki so ju sprejeli že na skupščini prejšnji teden, torej sprememba dokapitalizacijskega sklepa septembrske skupščine in odpoklic prvega nadzornika Simona Černetiča. Vendar je zakonitost sprejetih sklepov pod vprašajem. Nov model vrednotenja nepremičnin Včeraj je začela veljati novela zakona o množičnem vrednotenju nepremičnin, ki med drugim spreminja modele vrednotenja. Vlada bo uredbo o določitvi modelov sprejela predvidoma 24. novembra, vrednost nepremičninam pa bo v registru nepremičnin pripisana do konca leta. Novela med drugim modele vrednotenja nepremičnin veže na rabo in ne več na vrsto nepremičnine, saj s prvotnim modelom kombiniranih stavb (na primer stanovanjska in poslovna) ni bilo mogoče pravilno vrednotiti. Vegrad izstopil iz lastništva Vegrada Febaua Velenjski Vegrad, ki je v stečaju, ni več lastnik 14,36-odstotnega deleža v hčerinskem podjetju Vegrad Febau. Omenjeni delež je prevzela družba Vefe Franca Gumzeta, ki po novem obvladuje 29,86-odstotni delež družbe Vegrad Febau. Omenimo, da je imela slednja lansko leto 780.000 evrov skupnih prihodkov. Gea povečala prodajo Tovarna olja Gea iz Slovenske Bistrice je v treh letošnjih četrtletjih poslovala pozitivno. V tem času je ustvarila 8,7 milijona evrov prihodkov od prodaje, kar predstavlja devetodstotno rast na letni ravni. Sočasno je ustvarila 209.000 evrov čistega dobička kljub slabi realizaciji na tujih trgih, ki je dosegla manj kot 60 odstotkov lanskega prometa. Pripravil Jan Bratanič", "title": "Vlada kljub visokim obrestim na trge po milijardo evrov", "keywords": "gospodarstvo;ekonomija", "lang": "slovenian"}
{"body": "Luka Koper. Najprej je družbo oškodoval, zdaj hoče odškodnino. Toži tudi Luka Koper Škoda. Luka Koper je vložila odškodninske tožbe proti nekdanji upravi Roberta Časarja in nekdanjim nadzornikom. Izredna revizija je namreč ugotovila, da je bilo podjetje zaradi spornega poslovanja oškodovano za 39 milijonov evrov. Robert Časar in Aldo Babič, nekdanji predsednik in član uprave Luke Koper, sta vložila tožbo, v kateri zahtevata izplačilo odpravnine. Po naših informacijah zahtevata znesek v višini 12 plač, kar naj bi v primeru Časarja po naših izračunih znašalo 288 tisoč evrov bruto oziroma šest tisoč evrov manj za Babiča. Neuradno je slišati oceno, da bo Luka znesek Babiču (zaradi pravno slabo napisanega sklepa o razrešitvi, op. p.) najverjetneje morala izplačati, glede Časarja pa izid tožbe menda še ni povsem jasen. Franca: Neverjetno Na sodišču bo proti Časarju pričala Olga Franca, nekdanja nadzornica in kratek čas tudi predsednica nadzornega sveta Luke. Prav pod njenim vodenjem nadzornikov se je tedanji upravi družbe vodstveni fotelj tudi izmaknil. Olga Franca poudarja, da bo sklepe nadzornega sveta zagovarjala suvereno in s podprtimi dokazi: “Moj komentar glede tožbe je, da se mi zdi neverjetno, da je bila tožba za plačilo odpravnine sploh vložena.” Babič je sicer vložil tudi tožbo zaradi odpovedi delovnega razmerja, a jo je na delovnem sodišču izgubil.", "title": "Zahteva skoraj 300 tisoč evrov", "keywords": "luka koper;transport;logistika;prevoz;robert časar;oseba;tožba;zakonodaja;zakon;uredba", "lang": "slovenian"}
{"body": "Država ima pravico povedati, kaj so neka pravična razmerja, je po napovedi omejitve direktorskih plač dejal Pahor. V GZS opozarjajo pred begom možganov, v Združenju Manager pa poudarjajo, da je Lahovnikov predlog v praksi že uveden. Minister Lahovnik želi zajeziti plače vodilnih v državnih podjetjih. Po predlogu zakona o prejemkih poslovodnih oseb v gospodarskih družbah v lasti države in lokalnih skupnosti morajo prejemki direktorjev spodbujati dolgoročno vzdržnost družbe ter biti v skladu z doseženimi rezultati in finančnim stanjem družbe. Direktor bo upravičen do fiksne bruto plače, katere večkratnik do povprečne bruto plače v dejavnosti oziroma gospodarstvu bo določila vlada z uredbo. Poleg tega bo lahko upravičen tudi do variabilnega prejemka, ki pa ne bo smel preseči 20 odstotkov izplačanih bruto plač v poslovnem letu. Predlog zakona poleg tega prepoveduje udeležbo direktorja pri dobičku, prav tako bo prepovedano nagrajevanje direktorja v obliki delnic ali raznih delniških opcij. Če bo sam odstopil, ne bo upravičen do odpravnine, prav tako ne v primeru hujših kršitev obveznosti, izreka nezaupnice na skupščini ali vnovične zaposlitve v družbi po prenehanju funkcije. Gospodarski minister Matej Lahovnik je v medresorsko usklajevanje vložil predlog zakona, po katerem bi bile plače vodilnih v podjetjih v večinski državni lasti največ petkrat višje od povprečne plače v podjetju. Kot so danes pojasnili na Gospodarski zbornici Slovenije GZS, omejitev rasti menedžerskih plač ne more iti v skrajnosti, ko bi bili strokovnjaki in menedžerji, ki so za vodenje podjetij potrebni oziroma nepogrešljivi, plačani kot državni uradniki . Negativne posledice za menedžerje in strokovnjake, ki s svojim znanjem konkurirajo v evropskem ali svetovnem merilu , na GZS vidijo v zelo verjetnem begu možganov, najmanj pa v bistveno zmanjšani motivaciji za delo v najtežjih pogojih poslovanja. Ukrep v teh okvirih bi bilo smiselno zato omejiti na čas krize oziroma čas prejemanja državne pomoči, v teh sistemih pa poiskati še številne druge možnosti za optimiranje poslovanja in stroškov, poudarjajo. Premier Borut Pahor pa meni, da je omejevanje plač direktorjem v podjetjih, kjer je lastnik država, potreben ukrep. Pravičnost do neke mere določa trg, saj smo v tržni ekonomiji in ne more biti drugače. Do neke mere, zlasti v kriznih časih in zlasti v državnih podjetjih, pa ima tudi država pravico povedati, kaj so neka pravična razmerja, je povedal. Paziti moramo, da ne bomo stigmatizirali menedžmenta, on je tisti, ki povleče stvari naprej, moramo pa tudi vedeti, da kljub njegovemu znanju, zamislim, poslovni fantaziji brez sodelavcev, brez delavcev ne more doseči ustvarjenega dobička. Se pravi imeti moramo tista razmerja, ki se bodo zdela tudi in zlasti v teh časih legitimna. Tega po njegovih besedah ni enostavno doseči, saj morajo biti menedžerji spodbujeni za delo, ampak spodbujeni morajo biti tudi delavci in moramo paziti, da ne porušimo trga dela s tem, da bomo tistim, ki bodo začasno ostali brezposelni ali trajneje ostali brezposelni, dali skoraj toliko kot tistim, ki delajo. Ker potem se ne bo več splačalo delati. Jaz ta očitek sprejemam, je dodal. V nekaterih podjetjih se že držijo vladnih priporočil Menedžerji smo svoje plače že prilagodili slabšim gospodarskim razmeram, tudi nagrade bodo letos redke. Nas pa skrbi, kako bo v podjetjih, ko se bo logika nižjih plačil začela prenašati skozi celoten plačni sistem, da bi se ohranila dosedanja plačna razmerja. Predsednik Združenja Manager Aleksander Svetelšek V Telekomu Slovenije, kjer ima država 52-odstotni delež, imamo plačna razmerja menedžerjev že usklajena s priporočili vlade , pri čemer predsednik uprave Bojan Dremelj mesečno prejme 12.600 evrov bruto, medtem ko je povprečna plača v podjetju za več kot petkrat nižja, torej 2.264 evrov. Rast prihodkov se po pripojitvi hčerinskega SiOLa nadaljuje, vendar je dobiček manjši, tudi zaradi vse manjšega povpraševanja po klasični telefoniji.", "title": "'Brez delavcev ni dobička'", "keywords": "plača;menedžer;vodilni;direktor;predsednik;uprave;telekom;lahovnik;zakon;državna;last;država;nagrada;bruto;neto;hse;aerodrom;evro;kriza;delavec;povprečje;višina;minister;gospodarstvo;finance;proračun", "lang": "slovenian"}
{"body": "Pokojninska problematika je kot tempirana bomba, ki se bo sprožila najkasneje leta 2025, če ne bomo ukrepali. Kako ravnati, da vas ob morebitni detonaciji ne bo zraven? Dejstvo je, da Slovenci problemu pokojnin namenjamo premalo pozornosti. Pokojninske blagajne so praktično povsod po Evropi dolgoročno vreča brez dna. Gre za strukturni problem, saj obstoječi sistem lahko zagotavlja izplačilo človeku dostojne pokojnine ljudi le v razmerah, ko je razmerje med aktivnim prebivalstvom in upokojenci stabilno. V starajoči se Evropi pa ni tako, saj se življenjska doba nenehno povečuje, medtem ko potrebna delovna doba za upokojitev temu ne sledi. Smo v Sloveniji pripravljeni na minimalne pokojnine? Evropa je daleč za ZDA Sistem obveznega pokojninskega varčevanja Američanom ne omogoča nič več kakor minimalne pokojnine. Ta pa zadošča le za kruh in mleko . Zato pa imajo Američani prosto izbiro, koliko, kje in na kakšen način bodo za pokojnino varčevali. In kar polovica sredstev razporejenih v dve najpogostejši obliki dodatnega pokojninskega varčevanja IRA in 401k je danes investirana v različne vzajemne sklade, s poudarkom na delnicah. Pri tako dolgoročnih ciljih, kot je varčevanje za pokojnino, je to, kljub občasnim velikim padcem vrednosti delnic zadnje v letu 2008, edino smotrno in logično. Seveda pa Američani plačujejo precej nižje davke kot mi, Evropejci, kar predstavlja dodatni problem predvsem za mlajše generacije. Oni so tisti, iz katerih prispevkov prejemajo pokojnine današnji upokojenci. To pomeni, da mladi danes plačujejo pokojnine starejšim, hkrati pa morajo dodatno varčevati še za svojo. Kako in kdaj naj ukrepamo? Če vprašamo sindikate, nikoli, medtem ko strokovnjaki v zadnjem času na tem področju prednjačijo ekonomisti z EPF v Ljubljani z dr. Berkom na čelu, vključil pa se je tudi sam g. Mrkaič svarijo, da bi morali že včeraj. Dejstvo pa je, da se mora vsak posameznik zavedati, da lahko največ stori prav sam. Kako? S postopnim in načrtnim varčevanjem dela svojih tekočih prihodkov. Pri tem pa naj si poišče strokovno pomoč v obliki neodvisnega finančnega svetovalca, saj je cena, ki jo plačamo v primeru napačne odločitve, zelo visoka. Že v 15 letih lahko realiziramo tudi do 70 odstotkov višji donos, o čemer se lahko prepričate, če si pogledate tale izračun. Zadnji čas je za ALL INCLUSIVE PREGLED vaših osebnih financ In če posameznik ne bo ukrepal ter korenite reforme ne bo izvedla niti država v kar malokdo verjame, bo moral posledice nositi sam. Prav zato smo v Svetovalni skupini INDIVIDA prepričani, da je prav zato zdaj zadnji čas za ALL INCLUSIVE PREGLED vaših osebnih financ. S pomočjo neodvisnega finančnega svetovalca, ki se vam bo individualno posvetil ter poiskal ustrezne finančne rešitve za vsakega posameznika posebej, si boste ob upokojitvi lahko privoščili še kaj več kot samo kruh in mleko . Obiščite www.skladi.com, izpolnite prijavnico in SODELUJTE V NAGRADNI IGRI ter si zagotovite ALL INCLUSIVE PREGLED vaših osebnih financ tudi vi! V želji, da vam pri tem pomagamo, smo združili moči z najbolj prodornimi in inovativnimi podjetji v naši branži ter navzven. Ne verjamete? Preučite še naslednje primere in se prepričajte - Še vedno vztrajate pri svoji banki? - Ste se že kdaj vprašali, kaj bi se zgodilo z vašo družino, če vas naenkrat ne bi bilo več? - Ste se že kdaj vprašali, kaj bi se zgodilo, če se poškodujete in ne morete več delati za denar? - Kakšna pa so vaša pričakovanja, ko investirate večje vsote denarja? Ste zadovoljni z vašimi dosedanjimi odločitvami?", "title": "Pokojnine bodo bistveno manjše!", "keywords": "Pokojnine;bodo;bistveno;manjše;tanja;macedoni;pr;sporočilo", "lang": "slovenian"}
{"body": "Slika javnih financ ni razlog za dvig obrestne mere Skupaj s pristojnimi ministri in finančnimi strokovnjaki je Borut Pahor preučil najnovejše okoliščine, zaradi katerih se je spremenila obrestna mera slovenskih obveznic. Do novega leta sveženj ukrepov? Po besedah premierjevega kabineta gre razloge za dvig obrestne mere na 10-letne slovenske obveznice pripisati zaskrbljenosti finančnih trgov zaradi vpliva krize v Italiji, visoki stopnji splošne negotovosti finančnih trgov in vnovični zavrnitvi intervencijskega zakona, saj jih ni mogoče pripisati sicer relativno ugodnim kazalnikom glede državnega dolga in primanjkljaja . Dodajajo, da so ugotovili, da je zadolženost za potrebe za financiranja proračuna 2012 že zadostna brez izdaje novih dolžniških papirjev. Kljub temu se je predsednik vlade odločil, da bo s sodelavci v naslednjih dneh opravil neformalne pogovore s socialnimi partnerji in političnimi strankami glede možnosti priprave paketa ukrepov, ki bi jih še pred božičem letošnjega leta obravnaval novoizvoljeni Državni zbor Republike Slovenije, še dodajajo v kabinetu.", "title": "Pahor s socialnimi partnerji in strankami nad slovenski dolg?", "keywords": "Gospodarstvo", "lang": "slovenian"}
{"body": "V dveh mesecih bodo zaprli tovarno jeansa Aquasavo na Gorenjskem. Na cesti bo zaradi likvidacije ostalo vseh 380 delavcev in delavk.", "title": "Aquasava bo prenehala obratovati", "keywords": "aquasava;likvidacija;jeans", "lang": "slovenian"}
{"body": "Odbor za finance V izjemno kratkem času je treba sprejeti ukrepe za stabilizacijo javnih financ, trdi Vizjak. Veber Vložek sredstev v razvoj je bil prenizek, zato nismo konkurenčni. Parlamentarni odbor za finance in monetarno politiko je na pobudo predsednika odbora Andreja Širclja SDS razpravljal o aktualnih javnofinančnih razmerah v državi. Na sejo so bili vabljeni vodje poslanskih skupin in predsedniki parlamentarnih strank ter nekateri vodilni predstavniki odhajajoče vlade in bančnega sistema. Predsednik Pozitivne Slovenije Zoran Janković se seje ni udeležil. Šircelj V državi se ne vodijo ustrezne ekonomske politike Šircelj je uvodoma povedal, da je bila seja sklicana zaradi razmer, v katerih se je znašla država, ko padajo bonitetne ocene tako državi kot bankam. Kot je dejal, se v državi ne vodijo ustrezne ekonomske politike, prav tako pa se ne predlagajo rešitve, ki bi zajezile zadolževanje države in primanjkljaj. Zato se po njegovih besedah postavlja predvsem vprašanje strategije državnih bank in vprašanje naraščajoče nezaposlenosti. Poudaril je, da bi bilo treba narediti seznam ukrepov oz. zakonov, ki bi bili nujni za izboljšanje stanja, s čimer bi tudi tuji partnerji dobili boljše mnenje o naši državi. Minister za finance Franc Križanič je poudaril, da je kriza v Evropi dobila obliko W, kar se je zgodilo zaradi počasnega in neučinkovitega reševanja krize v nekaterih državah, predvsem v Grčiji. Pojasnil je, da je krizo v Sloveniji čutiti tudi pri izvoznih naročilih, ki veljajo za paradnega konja našega gospodarstva, saj so za 10 odstotkov nižja od naročil pred enim letom. Izpostavil je, da težava Slovenije ni javnofinančni dolg, ampak dolg gospodarstva, pri reševanju tega in vseh drugih težav pa se po njegovem ne bomo mogli izogniti uvajanju nekaterih novih davkov. Kranjec Banke odvisne od ekonomskih politik države Guverner Banke Slovenije Marko Kranjec je dejal, da se bo, če se bo bonitetna ocena države še naprej nižala, postavilo resno vprašanje nadaljnjega zadolževanja države in bank na finančnih trgih. Po njegovem smo se znašli v spirali, v kateri so banke odvisne od ekonomske politike. Če bo ta pripeljala državo do kreditne nesposobnosti, bo to, kot pravi, imelo posledice tudi za bančni sistem. Zdaj, ko se oblikuje nova vlada, bi bilo tako po njegovem treba izdelati program stabilizacije, ki bo resen in vreden zaupanja. France Arhar je opozoril, da na tujih trgih ni zaupanja v našo državo, saj govorimo nekaj, delamo pa drugo. Ves čas poudarjamo, da si želimo tujih naložb, ko pa se tuji vlagatelj pojavi, mu nasprotujemo. To počnejo po njegovem predvsem tisti, ki niso lastniki kapitala, ker imajo celo večjo moč in več besede kot lastniki. Starman Za položaj smo večinoma krivi sami Bojan Starman Lista Virant je dejal, da je položaj res kritičen, za kar smo večinoma krivi sami. Poudaril je, da nismo v stanju, v katerem bi lahko veliko analizirali in razpravljali, po njegovem je treba takoj narediti tisto, kar je v tem trenutku mogoče. Opozoril je, da se bodo stvari spremenile šele, ko bomo sprejeli ukrepe o konkurenčnosti.", "title": "Poslanci in bančniki enotni Protikrizni ukrepi potrebni takoj", "keywords": "Gospodarstvo", "lang": "slovenian"}
{"body": "Moskva - Ruski bruto domači proizvod (BDP) se je v drugem letošnjem četrtletju na letni ravni skrčil za 10,9 odstotka, kar je več od pričakovanj analitikov in največ, odkar ruski državni statistični urad beleži podatke o gibanju BDP. Bolj vzpodbuden pa je podatek, da se je BDP v primerjavi s prvim trimesečjem okrepil za 7,5 odstotka. V prvem četrtletju se je rusko gospodarstvo na letni ravni skrčilo za 9,8 odstotka, ruska vlada pa za letošnje leto napoveduje 8,5-odstotni padec BDP.,Ruske oblasti so sicer za drugo letošnje četrtletje napovedovale padec BDP v razponu med 8,7 in desetimi odstotki, analitiki pa so pričakovali 10,2-odstotno zmanjšanje gospodarske dejavnosti. Predhodni podatki ruskega državnega statističnega urada so tako oboje negativno presenetili. Rusko gospodarstvo je na krilih visokih cen energije deset let raslo po povprečni stopnji sedem odstotkov letno. Silovit padec cen nafte in zemeljskega plina, ki ga je povzročilo zmanjšanje globalnega povpraševanja po energiji v luči sevtovne finančne in gospodarske krize, je močno prizadel rusko gospodarstvo, ki se v letih rasti ni reformiralo in v zadostni razširilo na nove dejavnosti. To priznava tudi sam ruski politični vrh. \"Tako se ne moremo več razvijati. To je slepa ulica ali drugače, naše gospodarstvo nima prihodnosti,\" je po poročanju francoske tiskovne agencije AFP v ponedeljek med obiskom v črnomorskem letovišču Soči povedal ruski predsednik Dmitrij Medvedjev. \"Rusija mora iti naprej, a zaenkrat nismo naredili koraka naprej. Vrtimo se v krogu in kriza je to lepo razkrila. Takoj ko je izbruhnila kriza, se je gospodarstvo sesulo in sesulo se je veliko bolj kot vrsta drugih gospodarstev,\" je dejal Medvedjev in to pripisal neprilagojenosti gospodarstva. \"Zakaj? Zato ker nismo spremenili strukture našega gospodarstva. Naša ekonomija sloni na ogljikovodikih in drugih naravnih virih ter na njihovem izkoriščanju,\" je še pojasnil ruski predsednik. Ruski finančni minister Aleksej Kudrin je medtem v ponedeljek posvaril, da bo rusko gospodarstvo potrebovalo od štiri do pet let, da bo doseglo lanske stopnje rasti. Ruski BDP se je lani okrepil za 5,6 odstotka, kar je bila najpočasnejša rast po letu 2002. Mednarodni denarni sklad (IMF) Rusiji sicer za letošnje leto napoveduje 6,5-odstotni padec BDP, naslednje leto pa naj bi sledila 1,5-odstotna gospodarska rast.", "title": "Rusija v drugem četrtletju z rekordnim letnim padcem bruto domačega proizvoda", "keywords": "gospodarstvo;ekonomija", "lang": "slovenian"}
{"body": "Občina bo podpirala ustanavljanje novih podjetij Po stečaju Primorja bodo delavcem začeli deliti odpovedi delovnega razmerja. Brezposelnost na Ajdovskem se bo tako povzpela nad 20 odstotkov. V Primorju je bilo pred stečajem zaposlenih 651 delavcev, med katerimi imajo 303 stalno prebivališče v občini Ajdovščina. 280 jih je starejših od 55 let, 75 pa invalidov. Polovica vseh, ki bodo izgubili delo, bi lahko novo zaposlitev po predvidevanjih vodje splošno kadrovskega sektorja v Primorju Ožbeja Marca našla v pol leta. Stečaj še dveh podjetij Novogoriško okrožno sodišče je prav v tem času začelo tudi stečaj v Primorju Avtoservisu, ki je imelo pred stečajem osem zaposlenih. Kmalu naj bi stekel še stečajni postopek v Primorju Instalacijah z od 30 do 35 zaposlenimi delavci. Nov intervencijski zakon? Ajdovski župan Marjan Poljšak, ki vztrajno išče mogoče rešitve za zaposlitev brezposelnih delavcev Primorja, je na četrtkovi izredni seji občinskega sveta predlagal nekaj ukrepov, ki so jih svetniki sprejeli. Pomagali bodo skupini strokovnjakov, ki želi ohraniti gradbeno dejavnost in s tem vse strokovno znanje v novem podjetju. Obenem pa so se svetniki zavzeli za ohranitev blagovne znamke Primorja in priporočil. Želijo si, da bi vlada pripravila tudi intervencijski zakon, kot se je to zgodilo v Prekmurju. V ajdovski obrtni zbornici namreč ocenjujejo, da so gospodarske razmere na tem območju najtežje v zadnjih 50 letih, je za Radio Slovenija poročal Valter Pregelj.", "title": "Po vrsti stečajev na Ajdovskem vse težje zaposlitvene razmere", "keywords": "Gospodarstvo;Lokalne novice", "lang": "slovenian"}
{"body": "Slovenija se že nekaj časa zadolžuje samo kratkoročno Država je na avkciji zakladnih menic zbrala dobrih 164,5 milijona evrov, kar je občutno pod razpisano vsoto 250 milijonov evrov - primerjava kaže, da je bila cena zadolževanja glede na zadnjo primerljivo avkcijo tokrat nekoliko višja. Država se sicer zaradi pritiska finančnih trgov že nekaj časa za svoje potrebe zadolžuje le kratkoročno v obliki zakladnih menic, pri čemer so na zadnjih dražbah dolžniške papirje kupili predvsem domači kupci. Do konca leta mora Slovenija po besedah ministra za finance Janeza Šušteršiča zbrati okoli 500 milijonov evrov, na dolarskem trgu pa načrtuje tudi izdajo državne obveznice v višini 1,5 milijarde dolarjev. Tretja izdaja menic Država je tako s tretjo izdajo dvanajstmesečnih menic, ki dospejo čez devet mesecev, danes zbrala 58,94 milijona evrov po obrestni meri 2,90 odstotka. Z drugo izdajo te menice je država julija letos zbrala 62,09 milijona evrov po nominalni obrestni meri tri odstotke, a takrat je bila zapadlost 11 mesecev. Še mesec dni pred tem pa je s prvo izdajo te menice zbrala 49,35 milijona evrov, zahtevana obrestna mera je bila 2,50 odstotka, zapadlost pa je bila takrat 12 mesecev. Tudi tri- in šestmesečne zakladne menice Slovenija je danes izdala tudi trimesečne in šestmesečne zakladne menice. S prvo izdajo trimesečne zakladne menice z zapadlostjo 13. decembra letos je zbrala 65,54 milijona evrov po obrestni meri 1,20 odstotka. Na zadnji podobni avkciji 12. junija je država zbrala 60,373 milijona evrov, zahtevana obrestna mera pa je bila 0,90 odstotka. S prvo izdajo šestmesečne zakladne menice, ki zapade 14. marca prihodnje leto, pa je država danes zbrala 40,076 milijona evrov, zahtevana obrestna mera pa je bila 2,99 odstotka. Država je 10. julija s petmesečnimi menicami, ki zapadejo 10. januarja 2013, zbrala 91,70 milijona evrov, zahtevana obrestna mera pa je bila 2,50 odstotka.", "title": "Zakladne menice državi prinesle le 165 milijonov, namesto pričakovanih 250", "keywords": "Gospodarstvo", "lang": "slovenian"}
{"body": "Hernčič Politika naj poskrbi, da bodo delovna mesta ostala v Sloveniji V kovinski in elektroindustriji se kažejo pozitivna gibanja zaposlovanja, vendar to še ne pomeni, da smo iz krize že izšli, poudarjajo v SKEI-u. Predsednica Sindikata kovinske in elektro industrije Slovenije SKEI Lidija Jerkič je na novinarski konferenci pojasnila Če je bila naša panoga prva, ki jo je v letu 2008 prizadela finančna kriza, potem lahko v tem trenutku ugotavljamo, da je ena prvih, ki izhaja iz krize. Po njenih besedah se stanje v podjetjih stabilizira, saj ne odpuščajo več, zaznano pa je tudi zaposlovanje. Podjetja se lahko pohvalijo tudi z večjimi naročili Podjetja so prešla nazaj na 40-urni delovnik in polne plače. Ni več trendov zapiranja podjetij, razen Tiki Gorenja. Razveseljivo je, da so plače redne, podjetja pa se lahko pohvalijo tudi z večjimi naročili, vendar to še ne pomeni, da smo iz recesije izšli. Trend je sicer pozitiven, ne pa povsod, opozarja Jerkičeva. Jerkičeva je povedala, da so vidni učinki lanske stavke delavcev kovinske in elektroindustrije, saj se lahko pohvalijo z do 15-odstotno rastjo plač, zlasti zaradi izpogajanih višjih osnovnih plač v kolektivnih pogodbah dejavnosti in dviga minimalne plače, za katerega bi po njenih besedah težko trdili, da je povzročil množična odpuščanja. Problematično predvsem agencijsko delo Pojasnila je, da imajo trenutno odprta pogajanja za vse tri kolektivne pogodbe dejavnosti. Pogajajo se o stvareh za katere ocenjujejo, da so dolgoročno pomembne, predvsem za vključenost zaposlenih v izobraževanje in ureditev področja agencijskega dela, ki se ponovno razrašča . Pojavljajo se potrebe po zaposlovanju, vendar to niso nezaposleni iz zavoda, temveč praviloma agencijski delavci, katerih delež v nekaterih podjetjih že presega 30 ali 40 odstotkov, v kar se noben noče vtikati, saj so v ozadju mnogi lobiji, zaradi česar je o tem nevarno govoriti. Na področju zaposlovanja agencijskih delavcev iz tujine namreč delodajalci tako ali drugače zaobhajajo zakon, zato bomo v SKEI-u k temu problemu pristopili intenzivneje, trdi Jerkičeva. Po njenih besedah bo sindikat posvetil več pozornosti tudi problematiki usklajevanja družinskega življenja z delom in problematiki nočnih delavcev. Predsednica SKEI-a je še pozvala vlado, da znova uvrsti v obravnavo v državni zbor zakon o dobičku, saj bi bil primeren in nujen za sprejem , ker bi delodajalcem med drugim ponujal vsaj prostovoljno možnost delitve dobička med zaposlene. Povečano zapiranje podjetij na zanimivih lokacijah Sekretar regijskega odbora SKEI-a Ljubljana Zlatko Hernčič ob tem povedal, da ne bi bili radi optimisti, kot predsednik vlade, ki izjavlja, da se je kriza že končala . Raje smo bolj pesimistični in realni, da ne dajemo lažnih obljub. Kot je pojasnil, so lani opazili povečano zapiranje določenih podjetij, ker stojijo na zanimivih lokacijah, ki so bistveno več vredne kot kakršna koli kolateralna škoda . Med temi podjetji je posebej omenil Strenio, nekdanjo SCT Strojegradnjo. Apeliral je na politiko, naj poskrbi, da bodo delovna mesta ostajala v Sloveniji, s čimer pa nočejo zapiranja trga, temveč nekoliko več občutka, kot ga imajo nekateri lastniki, konkretno v Gorenju . Ob tem je še izpostavil povečano zapiranje tovarn v Ljubljani, Kočevju, Kamniku in Domžalah. V Rotisu sta dva delavca člana našega sindikata, vendar ne smeta povedati, da sta, ker bi lahko doživela usodo ameriških sindikaliziranih delavcev, je še dodal Hernčič. SKEI obljublja odziv na sprejem zakona o malem delu V SKEI-u so po njegovih besedah prepričani, da je največja nevarnost, ki grozi delavcem, zakon o malemu delu, ki bo, kot pravi Hernčič, prebivalce razdelil na dva razreda privilegirane redno zaposlene z vsemi pravicami in deprivilegirane s pogodbami o malem delu z omejenimi pravicami. Zatrdil je, da se bodo 18. oktobra, ko se obeta sprejem zakona o malem delu, na to tudi odzvali.", "title": "Malo delo bo ljudi razdelilo na privilegirane in deprivilegirane", "keywords": "Slovenija;Gospodarstvo", "lang": "slovenian"}
{"body": "Hrvaški državaljani so pokazali velik interes za prednostni nakup tamkajšnjega telekoma T-HT. Za delež v T-HT se potegujejo številni Hrvatje Hrvaška je s prodajo delnic družbe T-HT začela v ponedeljek. Že v prvih dveh dneh je po podatkih hrvaških medijev delnice vpisalo približno 50.000 državljanov, kar je nekaj tisoč več, kot je bilo v podobnem primeru nakupa delnic naftne družbe Ina konec lanskega leta. Če bo interes takšen kot prve dni, bo 20 do 23 odstotkov delnic T-HT-ja, ki so v javni ponudbi, premalo. Vlada bo zelo hitro, morda že v naslednjem tednu, začela postopek za nove delnice v javni ponudbi, je povedal predsednik hrvaške vlade Ivo Sanader. T-HT, ki je v večinski, 51-odstotni lasti Deutsche Telekoma, je v sedanji obliki nastal leta 1999, ko sta iz nekoč skupnega podjetja nastali družbi za poštne in telekomunikacijske storitve. Hrvaška vlada ima v podjetju 42 odstotkov, sklad hrvaških vojnih veteranov pa sedem odstotkov. Javna ponudba za hrvaške državljane se bo iztekla 27. septembra, za institucionalne investitorje pa 1. oktobra. Hrvaški državljani imajo prednostno pravico do nakupa delnic v višini 38.000 kun 5184 evrov in do bonusa v višini ene delnice ob nakupu 10 delnic, vendar le v primeru, da jih bodo zadržali vsaj eno leto.", "title": "Hrvaški telekom gre za med", "keywords": "hrvaška;telekom;t;ht;telekomunikacije;delnice;deutsche;telekom;ivo;sanader", "lang": "slovenian"}
{"body": "Ekipa oddaje je svojevrsten dokaz inovativnosti Gospodarska oddaja Prava Ideja praznuje visok jubilej. Ob 23.00 na TV SLO 1 bo na sporedu že 100. oddaja. V 100 oddajah so ustvarjalci oddaje Edita Cetinski Malnar, Eva Uranjek, Simon Vadnjal, Marko Štor pokazali 100 uspešnih, inovativnih in prodornih Slovencev v času najhujše gospodarske krize. Vsak torek ekipa dokazuje, da Slovenija premore ogromno znanja, inovativnosti in poguma. Poslanstvo Prave ideje je prav spodbujanje podjetniškega duha, ustvarjalnosti in inovativnosti v Sloveniji. Pravo idejo lahko spremljate tudi prek spleta in ob 23.00 na TV SLO 1. Vse to je opazila tudi strokovna javnost, ki je oddaji že drugič zapored podelila glavno nagrado za inovacijsko novinarstvo InJo Innovation Journalism, ki jo podeljuje podjetje Vibacom v sodelovanju z Univero Stanford. Prav tako je oddaja dobila posebno priznanje za prispevek o Googlu, ki so ga posneli lani v Silicijevi dolini. Tokrat bo na sporedu prav posebna Prava ideja, v kateri bo prikazano, kako ustvarjalci oddaje pridejo do najbolj inovativnih in uspešnih ljudi, kako se vsak teden pripravlja Prava ideja in kaj Prava ideja pravzaprav pomeni za slovenski medijski prostor. V oddaji pa bo objavljen tudi intervju s predsednikom države Danilom Türkom o pomenu uspešnih slovenskih podjetnikov za razvoj in prepoznavnost Slovenije.", "title": "100 Pravih idej za spodbujanje podjetniškega duha v Sloveniji", "keywords": "Gospodarstvo", "lang": "slovenian"}
{"body": "Ljubljana - Trgovanje na Ljubljanski borzi se je danes sklenilo s padcem. Indeks najpomembnejših podjetij SBI TOP je trgovanje zaključil pri 514,22 točke, kar je 4,47 točke oz. 0,86 odstotka manj kot ob koncu četrtkovega trgovanja. Pocenile so se skoraj vse delnice v indeksu, največ pa so izgubile delnice Mercatorja in Gorenja. Povpraševanje na Ljubljanski borzi je bilo danes majhno, borzni posredniki pa so sklenili le za 383.880 evrov prometa. Med delnicami indeksa so bile z 59.680 evri sklenjenih poslov najprometnejše delnice Krke, ki so se pocenile za 0,48 odstotka na 41,90 evra. Nekoliko manj, za 58.490 evrov, je bilo prometa z delnicami Petrola, ki so izgubile 0,57 odstotka in se oblikovale pri 173 evrih. Promet s preostalimi delnicami indeksa je bil zelo majhen. Delnice Gorenja so se pocenile za 2,42 odstotka na 4,39 evra, delnice Mercatorja pa za 2,28 odstotka na 122,10 evra. Pocenile so se tudi delnice Telekoma Slovenije (-0,66 odstotka na 60 evrov). Tečaj delnic Zavarovalnice Triglav je ostal nespremenjen pri 12 evrih. Zelena izjema med blue chipi so bile delnice NKBM, ki so se podražile za 1,48 odstotka na 1,37 evra. Med preostalimi delnicami prve kotacije so se delnice Intereurope pocenile za 31,59 odstotka na 0,30 evra, delnice Luke Koper pa za 4,71 odstotka na 6,67 evra. Z delnicami Pozavarovalnice Sava se danes ni trgovalo. Skromno je bilo tudi povpraševanje po delnicah standardne kotacije. Delnice Istrabenza so ob zgolj enem sklenjenem poslu pridobile 85,19 odstotka in se oblikovale pri 0,65 evra. Podražile so se tudi delnice Salusa (+3,72 odstotka na 195 evrov), Žita (+0,99 odstotka na 51 evrov) in Aerodroma Ljubljana (+0,95 odstotka na 9,60 evra). Pocenile pa so se delnice Pivovarne Laško (-6,10 odstotka na štiri evre). Največ prometa je bilo sicer opravljenega z drugo izdajo obveznic Slovenske odškodninske družbe, s katerimi je bilo ustvarjenih za 139.900 evrov poslov. Objave nekaterih borznih družb Družba AG je sporočila, da je upravni odbor družbe na seji obravnaval predlog za povečanje osnovnega kapitala s stvarnim vložkom, ki je bil podan kot nasprotni predlog k šesti točki dnevnega reda skupščine družbe, sklicane za 31. avgust. Upravni odbor je sprejel sklep, da predlogu za povečanje osnovnega kapitala ne nasprotuje.", "title": "Ljubljanska borza: SBI TOP s padcem", "keywords": "gospodarstvo;ekonomija", "lang": "slovenian"}
{"body": "Opec je odločil, da obsega dnevne proizvodnje nafte ne bodo spreminjali do konca maja, ko se bodo članice znova sestale. Analitiki so pred tem nasprotno pričakovali znižanje proizvodnje črnega zlata. Naftni ministri članic Organizacije držav izvoznic nafte Opec so se na današnjem srečanju na Dunaju dogovorili, da do konca maja ne bodo spreminjali dnevne proizvodnje nafte, je povedal iraški naftni minister Husein al Šahristani. Naftni ministri se bodo znova srečali 28. maja, ko naj bi znova pregledali razmere na naftnem trgu, in se takrat odločali o morebitnem znižanju proizvodnje nafte. Opec kljub drugačnim pričakovanjem ni znižal proizvodnje nafte. Analitiki so sicer pričakovali, da se bodo članice Opeca zaradi nizkih cen nafte na svetovnem trgu ta se giblje okrog 46 dolarjev za 159-litrski sod, lani poleti je bila cena črnega zlata skoraj trikrat višja že danes odločili za znižanje proizvodnje. Pred srečanjem so namreč nekateri naftni ministri 11-članskega naftnega kartela napovedovali občutno znižanje proizvodnje nafte, s katerim bi se znova približali cenovni ravni 100 dolarjev za 159-litrski sod. Alžirski naftni minister Šakib Helil, ta pred srečanjem ni bil naklonjen novemu znižanju proizvodnje, je dejal, da morajo članice kartela pred morebitnim novim znižanjem proizvodnje nafte najprej znižati proizvodnjo za že lani dogovorjene količine. Kot je dejal, je proizvodnja še vedno previsoka glede na že sklenjene dogovore o znižanju proizvodnje, in sicer za približno 800.000 159-litrskih sodov. Opec je za cilj postavil dnevno proizvodnjo 24,85 milijona 159-litrskih sodov, vendar je dejanska proizvodnja precej višja, februarja je znašala 25,71 milijona sodov.", "title": "Proizvodnja nafte nespremenjena do junija", "keywords": "opec;nafta;proizvodnja;obseg", "lang": "slovenian"}
{"body": "Ameriška finančna podjetja, ki so letos dobila pomoč od države, so lani svojim direktorjem izplačala 1,6 milijarde dolarjev v plačah, bonusih in drugih ugodnostih. Tako je vsaj pokazal izračun ameriške tiskovne agencije AP. Poleg plač vodilne osebnosti velikih ameriških finančnih podjetij dobivajo še vse mogoče ugodnosti, saj jim podjetja plačujejo za prevoze z zasebnimi letali, šoferje, varnostnike, članstva v zasebnih klubih in celo osebne finančne svetovalce. Rekorder po zaslužku v lanskem letu je predsednik Merrill Lynch John Thain, ki je odnesel domov 83 milijonov dolarjev, in to le za december 2007. Plače je bilo za 58.000, za podpis pogodbe 15 milijonov in za delniške opcije 68 milijonov dolarjev. Direktorji avtomobilskih podjetij Ford, Chrysler in General Motors so prišli prvič v kongres po denar z zasebnimi letali, kar je bila huda napaka. Drugič so prišli z avtomobili. Ameriška vlada je doslej 116 bankam dala skupaj 188 milijard dolarjev z odkupom deležev, povprečna plača z drugimi ugodnostmi za vodilne teh bank pa je bila lani 2,6 milijona dolarjev. Predsednik Goldman Sachsa Lloyd Blankfein je zaslužil 54 milijonov dolarjev, skupaj s štirimi vrhovnimi kolegi pa 242 milijonov dolarjev. Letos se bodo morali zadovoljiti le s plačo, ki znaša 600.000 dolarjev. Goldman Sachs se je uvrstil na borzo šele leta 1999 in od takrat v svoji lasti ni imel korporacijskih letal. Direktorji avtomobilskih podjetij Ford, Chrysler in General Motors so prišli prvič v kongres po denar s takšnimi letali, kar je bila huda napaka, drugič so prišli z avtomobili. Javnost se je zgražala, vendar pa podobnega zgražanja ni bilo pri bankah in drugih finančnih podjetjih, ki so iz proračuna dobila veliko več denarja, kot jih avtomobilska šele bodo. Kar šest največjih finančnih podjetij, ki so letos dobila denar od države, ima namreč zasebne flote letal. Zavarovalnica AIG, ki je dobila pomoč v višini 150 milijard dolarjev, ima sedem letal, vendar pa naj bi sedaj njihovo uporabo zelo zmanjšali, nekaj pa jih tudi prodali. Letala ima tudi pet bank, ki so dobila skupaj 120 milijard dolarjev. Banka Citigroup ima posebno hčerinsko družbo Citiflight, ki skrbi za direktorske prevoze s štirimi letali in enim helikopterjem.", "title": "Državna pomoč za plače ameriških direktorjev?", "keywords": "ameriško;podjetje;aig;finančna;kriza;ford;chrysler;gm;general;motors", "lang": "slovenian"}
{"body": "Član uprave Ivan Crnjac v oddaji Odmevi Nakup Mercatorja bo financiran iz lastnega kapitala kupca s partnerji, torej s čistim denarjem, in ne bo obremenil Mercatorja z Agrokorjevimi dolgovi, je dejal Ivan Crnjac, član uprave Agrokorja. Denar prihaja od naših partnerjev, ki vlagajo v nakup Mercatorja. Gre za več kot 600 milijonov evrov, z nakupom pa se dolg Agrokorja ne bo povečeval niti ne bo Mercator predstavljal jamstva za kakršne koli obveznosti Agrokorja, je na vprašanje Igorja E. Berganta, od kod vam denar , v oddaji Odmevi odgovoril Ivan Crnjac, ki je član uprave družbe, ki kupuje slovenskega najboljšega soseda . Mercator bo prevzel del Konzumovih trgov? Crnjac je izpostavljal prednosti, ki jih bo po prodaji deležen Mercator. Tako naj bi postal ena najbolj spoštovanih in uspešnih maloprodajnih družb v srednji in Vzhodni Evropi. Po njegovih besedah se ni bati niti za trgovsko znamko Mercator, saj naj bi na tem območju po združitvi izgubil predvsem hrvaški Konzum, ki bo pod tem imenom obstal le na Hrvaškem in v Bosni in Hercegovini, svoja druga tržišča pa bo prepustil Mercatorju. Vsaj pet let naj bi Mercator kot tak obstal tudi v Srbiji. Prodaja Mercatorja sindikati grozijo z bojkotom NLB-ja Obljube delavcem zavarovane z bančnimi garancijami Po besedah člana Agrokorjeve uprave so odveč tudi dvomi in strahovi zaposlenih v Mercatorju, kar potrjujejo zaveze v zdajšnji pogodbi. Te naj bi bile veliko večje kot tiste iz nezavezujoče pogodbe, Crnjac pa je govoril tudi o zvišanju plač in drugih delavskih pravic ter zagotovil, da odpuščanj ne bo, za kar bo Agrokor jamčil z bančnimi garancijami. Zatrdil je, da je to tudi zapisano v pogodbi. Na konkretno vprašanje, ali lahko zagotovi, da Agrokor ne bo izčrpaval Mercatorja, je Crnjac odgovoril pritrdilno ter dodal, da bo postal le še donosnejši in finančno stabilnejši. Nenavadno strukturo kupcev Crnjac razlaga s partnersko/delničarskimi povezavami v Agrokorju. Tako bo Agrokor edini kupec, denar pa bo/bi prišel od partnerjev, ki so delničarji Agrokorja in bi po nakupu stopili v lastniško strukturo Mercatorja, kjer bi imeli aktivne upravljavske pravice. Že dejstvo, da je nekdo pripravljen v Agrokor vložiti 600 milijonov evrov lastnega kapitala in tako dobiti manjšinski delež v družbi, kaže, kako stabilna je finančno ta družba, je o finančnem stanju Agrokorja dejal Crnjac. Kot je znano, so največja težava Agrokorja prav dolgovi, ki naj bi znašali okoli 1,34 milijarde evrov. Na vprašanje, koliko torej znaša kupnina za Mercator, je Crnjac odgovoril, da je cena znana iz nezavezujoče ponudbe. Gre za več kot 800 milijonov evrov in prevzem celotnega Mercatorjevega dolga, ki trenutno znaša okoli milijardo in 100 milijonov evrov. Eno leto za plačilo kupnine? Crnjac morebitnih drugih kupcev ni omenjal, ampak je zatrdil, da je finančna struktura zaprta, med partnerji v njej pa naštel Evropsko in Svetovno banko ter JP Morgan. Prav tako ni jasno odgovoril na vprašanje, zakaj se Agrokorju z nakupom mudi, kar je vtis, ki prevladuje v Sloveniji. Po njegovih besedah proces prodaje traja že nekaj časa . Na vprašanje, ali ni rok plačila kupnine enega leta nekoliko predolg, pa je odgovoril, da ta pogoj iz pogodbe predstavlja zagotovilo prodajalcem, da bo cena veljala leto dni. Pričakuje, da bo izplačilo izvedeno prej, in sicer ko bodo izpolnjene vse obveznosti do Agencije za tržno konkurenčnost in opravljen delni skupni pregled.", "title": "Obljube Agrokorja Ne bomo odpuščali, povečali bomo plače in pravice delavcev", "keywords": "Gospodarstvo", "lang": "slovenian"}
{"body": "Vegrad je podizvajalcem v Celovških dvorih priznal terjatve in je pripravljen tudi plačati, a trenutno za to nimajo denarja. Da bi izvajalce poplačali s stanovanji pa bi se morala strinjati tudi NLB. Celovški dvori Predstavniki izvajalcev del v Celovških dvorih so se danes sestali s predstavniki Vegrada glede plačila za izvedena dela v Celovških dvorih, sestanka pa se je udeležil tudi ljubljanski župan Zoran Janković. Kot je znano, izvajalci Vegradu nočejo dokončati del in Vegradu predati gradbene dokumentacije, dokler se ne dogovorijo glede plačila. Brez dokumentacije pa Vegrad ne more dobiti uporabnih dovoljenj. Kot je po sestanku z Vegradom dejal predstavnik izvajalcev Mirko Požar, je Vegrad dolgove priznal in delno tudi pristal na pogoje izvajalcev glede plačila dolgov, a je na sestanku manjkala NLB, ki bi tak dogovor morala potrditi. Glede tega bodo danes potekali še nekateri pogovori, tako da naj bi bile podrobnosti dogovora znane jutri dopoldne, je še dejal Požar. Direktor gradnje za trg v Vegradu Matej Košič je po sestanku dejal, da so z izvajalci sprejeli določene sklepe, ki pa jih mora potrditi še NLB. To je potrdil tudi Janković, ki je dejal, da se je sestanka udeležil zato, ker bi rad, da se projekt konča čim prej in da kupci lahko dobijo stanovanja. Glede dogovora pa je dejal, da je Vegrad izvajalcem priznal terjatve, ki pa jih sedaj ne more odplačati, ker nima denarja. Da bi se dogovor izpeljal do konca, pa je manjkal ključni partner NLB. Predstavniki NLB se sestanka niso udeležili, ker naj bi bil član uprave, ki je pristojen za to področje, na službeni poti v tujini. Sicer pa težav pri dokončanju Celovških dvorov že prej niso želeli komentirati. Člani uprave in predsednik uprave NLB Božo Jašovič v sredini Foto Blaž Garbajs NLB ima nad stanovanji hipoteke Sicer pa je NLB ključna stranka v tem postopku, ker ima na stanovanjih v Celovških dvorih zapisano hipoteko tudi na stanovanjih, ki so jih izvajalci že prejeli namesto plačila. NLB bi zato morala izvajalcem dati izbrisne pobotnice, s čimer bi hipoteko izbrisala. Banka pa ima s temi hipotekami zavarovane kredite, ki jih je dala Vegradu za izgradnjo Celovških dvorov in ki jih Vegrad sedaj ne more odplačati. Banka lahko tako stanovanja zaseže, ko Vegrad dobi uporabna dovoljenja. Vegrad izvajalcem dolguje več milijonov evrov Kot je znano, so izvajalci Vegradu predlagali, da jim dolgove odplača s stanovanji ali pa da jim plača 80 odstotkov dolga takoj, preostalih dvajset pa v naslednjih dveh letih. Za vstop v lastniško strukturo pa izvajalci v Celovških dvorih niso zainteresirani. Kot je povedal predsednik Združenja izvajalcev zaključnih del v gradbeništvu Mirko Požar, je v pogajanja vključenih osem ključnih izvajalcev v Celovških dvorih, ki skupaj zaposlujejo okoli 500 ljudi. Skupno pa jim Vegrad dolguje več milijonov evrov.", "title": "Vegrad in izvajalci bližje dogovoru", "keywords": "vegrad;celovški;dvori;nlb;banka;ljubljana;stanovanje;izvajalec;plačilo", "lang": "slovenian"}
{"body": "Zagreb - Približno 1200 upnikov hrvaške skupine Pevec naj bi danes v Bjelovaru prijavilo približno 165 milijonov evrov, ki jih dolguje ta trgovska družba v stečaju. Gre za največji stečajni postopek glede na število upnikov, med katerimi je poleg bank približno 700 delavcev in nekaj manj kot 500 dobaviteljev, je poročala HTV. Po današnjem srečanju bo znan tudi celoten dolg skupine Pevec, sicer pa naj bi premoženje podjetja presegalo višino dolgov, je poročala Slobodna Dalmacija na svoji spletni strani. Kljub finančnim težavam poskuša stečajni direktor Darko Šket obdržati poslovanje podjetja, prejšnji teden pa so spet odprli vrata nakupovalnega centra v Zadru. Hrvaški sindikati so poudarili, da gre za izjemo v stečajnih postopkih, ker je stečajni direktor ločil postopek na sodišču od poslovanja podjetja, da bi ohranil delovna mesta. Pred stečajem je v Pevcu delalo 726 delavcev v osmih trgovskih centrih, stečajni postopek pa so sprožili 24. decembra lani. Pred tem so več mesecev poskušali rešiti podjetje pred stečajem, predvsem z iskanjem strateškega partnerja. Poleg trgovine se je skupina Pevec ukvarjala tudi s transportom, gradbeništvom in gostinstvom, skupaj pa je imela deset podjetij. Družbo je leta 1990 v Bjelovaru registrirala družina Pevec, v drugi polovici 90. let pa so začeli odpirati nakupovalne centre tudi v ostalih hrvaških mestih, kot so Zagreb, Split, Osijek, Pulj, Koprivnica, Kutina, Varaždin, Zadar in Vrbovec. Pred dvema letoma so odprli nakupovalne centre tudi v Makedoniji in BiH, lani pa tudi v Srbiji. Konec leta 2007 je bilo v družbi zaposlenih približno 3000 delavcev, letni promet Pevca pa je znašal več kot 400 milijonov evrov, kar je približno petino več kot v letu 2006, piše na spletni strani podjetja. Sicer pa se so poslovne težave v eni izmed vodilnih trgovskih verig na Hrvaškem in regiji pojavile z izbruhom gospodarske krize, ki je povzročila nelikvidnost in znižanje nakupovalne moči državljanov.", "title": "Upniki hrvaškega podjetja Pevec bodo danes prijavili zneske dolgov", "keywords": "gospodarstvo;ekonomija", "lang": "slovenian"}
{"body": "Odhod Radovana Žerjava, najbolj priljubljenega politika vladne koalicije, je presenetila tudi politične analitike. Uhan: Poteza kaže na vrenje v SLS in je dokaz težav vlade. Makarovič: SLS pod Žerjavom pogosto vlekel poteze na podlagi zahtev javnosti. 44-letni Prekmurec Radovan Žerjav se po treh letih poslavlja z vrha SLS in s tem nadaljuje neslavno tradicijo, ki se drži te stranke zadnjih 12 let, ko se je po odhodu Marjana Podobnika leta 2000 na njenem čelu rokohitrsko zvrstilo kar pet predsednikov. Samo Uhan iz koprske Fakultete za humanistične študije odločitev Žerjava, da na marčevskem kongresu ne bo več kandidiral za predsednika stranke, vidi kot dokaz, da se znotraj SLS dogajajo javnosti nevidni, a očitno zelo intenzivni boji, vse skupaj pa je gotovo zaostrila še odločitev Žerjava in članov njemu zvestega ožjega vodstva, da iz stranke zaradi številnih obtožb o nevestnem ravnanju izključijo mariborskega župana in nekdaj enega najpomembnejših članov Franca Kanglerja. Vsekakor ima Uhan napovedan umik za radikalno potezo, saj je Žerjav nenazadnje tudi eden ključnih ministrov vlade. Kdo je Radovan Žerjav Magister kemije se je najprej izkazal v gospodarstvu, saj je pomagal na noge ponovno postaviti Nafto Lendavo. V prvi Janševi vladi je po odhodu takratnega ministra Božiča leta 2007 postal prometni minister. Njegov mandat je najbolj zaznamoval šentviški predor in posledični spor z SCT. Na parlamentarnih volitvah 2008 je postal poslanec SLS v DZ, maja 2009 pa je po sestopu Bojana Šrota postal vodja SLS. Po vstopu stranke v koalicijo druge Janševe vlade je postal njen podpredsednik in minister za gospodarski razvoj in tehnologijo. Oktobrska javnomnenjska anketa Vox populi ga je po priljubljenosti postavila na četrto mesto, s čimer je bil najbolje ocenjeni politik aktualne koalicije. Uhan ob tem spominja na izjavo premierja Janeza Janše izpred časa, da kriza vladno koalicijo dela še močnejšo in bolj operativno. \"Očitno so dejstva nekoliko drugačna,\" pravi Uhan, pri tem pa poleg Žerjavove odločitve navaja še današnjo izjavo Karla Erjavca po klavzuri DeSUS-a, da bodo v stranki nasprotovali zamrznitvi pokojnin tudi za ceno obstoja koalicije. Sociolog ima to za dokaz heterogenosti koalicije in pomanjkanja enotne strategije, povrh pa ji zmanjkuje še kadrov. Makarovič: odločitve po željah javnosti Matej Makarovič iz novogoriške Fakultete za uporabne družbene študije sicer meni, da sama odločitev Žerjava za usodo koalicije ne bo usodna, prav tako ne verjame, da se bo politika SLS odslej bistveno spremenila, gotovo pa odhod tako pomembnega člana koalicije za vlado prihaja v neugodnem trenutku. Makarovič dodaja, da je bila politika SLS pod Žerjavom sicer že nekaj časa nekonsistentna, strankine odločitve pa pogosto vezane na prevladujoče vtise, ki so se pojavljali v javnosti. Med slednje po njegovem spada tudi zadnja odločitev, da se SLS odreče Kanglerju v trenutku, ko so vodilni ocenili, da jim povzroča javnomnenjsko škodo.", "title": "Radikalna poteza ključnega ministra", "keywords": "radovan žerjav;sls;samo uhan;matej makarovič", "lang": "slovenian"}
{"body": "Mura pomembna ne le za Pomurje, ampak za celotno Slovenijo Pomurski župani in poslanci so opozorili, da Mura ni politično, ampak gospodarsko in socialno vprašanje Pomurja, zato se nameravajo boriti za zaposlene v družbi. Na skupni novinarski konferenci so dejali, da so razočarani nad ravnanjem lastnikov in pasivno vlogo države, ki bi morala prevzeti reševanje Mure. Menijo, da ne gre za strateško pomembno družbo le za Pomurje, ampak za celotno Slovenijo. Rešitev Mure vidijo v iskanju zdravih jeder in možnosti za pridobitev dela, saj sta potrebna dolgoročni obstoj in prestrukturiranje za ohranitev čim večjega števila zaposlenih. Na zahtevo poslanske skupine SLS-a bo o Muri na nujni seji prihodnji ponedeljek razpravljal tudi parlamentarni odbor za gospodarstvo. Na sejo so vabljeni tudi predstavniki podjetja, lastnikov in vlade ter združenj delodajalcev. Lastnik bi se moral zganiti prej Župan Gornje Radgone in poslanec SD-ja Anton Kampuš je razočaran nad ravnanjem lastnikov Mure. Največji lastnik NFD Holding se je namreč zganil šele po odločitvi države, da ne zagotovi petih milijonov evrov. To se mu zdi velika manipulacija in zato želi, da vsi skupaj z vsemi topovi udarijo po lastniku, da reši svoje podjetje . Lastnik bi moral pripraviti strokovno usposobljen nadzorni odbor, ki naj imenuje sposobno menedžersko ekipo, ki se bo upala spoprijeti z Muro. Poleg tega je opozoril, da je država Muri namenila že precej sredstev, ki so bila namenjena izključno prestrukturiranju družbe, a so ta poniknila med lastniki. Nezadovoljstvo je izrazil tudi nad Murinim sindikatom, saj ne zastopa delavcev, ampak lastnike. Poslanec SNS-a Miran Györek je dejal, da agonija okoli Mure kaže na nepripravljenost in nesposobnost vlade, da zadevo reši v dobro regije in zaposlenih. Zadeva je prišla tako daleč, da je čas, da zahtevamo odstop Pahorja in njegove vlade. Hitro je mogoče najti zdrava jedra Župan Moravskih Toplic Franc Cipot je začuden, da vpleteni ne najdejo rešitve za Muro in da lastniki čakajo tako dolgo. Meni namreč, da je brez težav mogoče najti zdrava jedra, zato naj se čim hitreje ustanovi nova družba, na katero naj se prenesejo zdrava jedra. V teh družbah bi lahko bile lastniki tudi občine, v pretežnem delu pa bi to morala biti država. Župan občine Ljutomer in poslanec DeSUS-a Franc Jurša se je zavzel, da se Murine delavce, ki bodo ostali brez dela, zaposli drugje, saj se za nekatere projekte zanima kar nekaj vlagateljev. Nesprejemljivo se mu zdi, da se na zavod za zaposlovanje prijavi še več delavcev, saj ima regija že zdaj visoko brezposlenost. Murskosoboški župan Anton Štihec je dejal, da stečaj družbe ni najprimernejša rešitev, saj ne prinaša primernega scenarija, ki bi predvidel rešitev za trajno presežne delavce. Poslanec Geza Džuban LDS pa je ravnanje vlade označil za neprimerno. Vodstvo stranke pa bo vladi poslalo zahtevo, da se pogovori za rešitev Mure nadaljujejo.", "title": "Pomurci Država bi morala poskrbeti za reševanje Mure", "keywords": "Gospodarstvo", "lang": "slovenian"}
{"body": "Stanovanje, hiša, mogoče celo avto vse tako lepo diši po novem! Globoko vdihujemo in se veselimo, da smo končno na svojem. A bi bilo bolje, če bi vsaj na začetku 'umirili konje' in zadržali dih, da nam ne bo odneslo tako veselja kot tudi zdravja! Ali veste, v kakšnem stanovanju živite? Skrbite za zdravje? Brokoli namesto čokolade, vsaj dva litra vode dnevno in zmerne količine alkohola ob izjemnih priložnostih? Zdrava prehrana je za marsikoga nekaj samoumevnega ali vsaj novoletna obljuba, kaj vse bo drugače. Ampak ali pazimo na zdravje tudi v stanovanju ali hiši, kjer prebivamo? V bivanjskih in delovnih prostorih preživimo večino časa, kar ni vedno najbolj zdrava odločitev. Slaba kakovost zraka, razni alergeni, plesni, pršice in različne kemikalije, ki so v predmetih, gradbenem materialu in v zraku ... Najpogosteje zaznamo, da je nekaj narobe zaradi glavobola, pečejo nas oči, srbi nas koža strokovnjaki govorijo o sindromu bolne hiše . Preverite, kje se skrivajo najhujše nevarnosti, kako ugotoviti, kaj vse preži na vas, kako se zaščiti in kaj mora ven. Prav tako pa je dobro vedeti, kako ne boste metali denarja dobesedno skozi okno ...", "title": "Novo stanovanje vas lahko počasi ubije!", "keywords": "hiša;stanovanje;strup;gradnja", "lang": "slovenian"}
{"body": "Kdo bo dokapitaliziral banko? Delničarji Nove Ljubljanske banke bodo konec novembra na dokapitalizacijski skupščini odločali o povečanju kapitala banke za 400 milijonov evrov. Nadzorni svet NLB-ja je za datum skupščine določil 25. november, delničarji največje slovenske banke pa bodo na njej odločali o dokapitalizaciji. Vodstvo banke z Božem Jašovičem na čelu lastnike na potrebo po dokapitalizaciji opozarja že od konca prejšnjega leta. Lastniki se niso odločili Ker se največja lastnika skupine NLB, država in belgijski KBC, nista izjasnila o lastniški usodi banke, sta uprava in nadzorni svet NLB-ja konec julija napovedala, da bosta sklicala skupščino delničarjev in predlagala dokapitalizacijo banke v višini 400 milijonov evrov. Minister za finance Franc Križanič je 20. avgusta dejal, da je prvi cilj, da glavna lastnika v ustreznem znesku dokapitalizirata podjetje z navadnimi delnicami . Po tem pa so se v medijih pojavile informacije, da si v NLB želi vstopiti ameriška investicijska banka Goldman Sachs. Na ministrstvu tega niso ne potrdili ne zanikali, navedli pa so, da se glede mogočih lastniških vstopov v banko pojavljajo različne zamisli in pobude.", "title": "NLB O dodatnem kapitalu bodo odločali novembra", "keywords": "Gospodarstvo", "lang": "slovenian"}
{"body": "Poslovno leto 2010 je bilo za podjetje Novoles eno najslabših, saj je ustvarilo več kot osem milijonov evrov izgube. Uprava meni, da je Novoles tehnološko precej zastarel, prisilna poravnava pa podjetju daje nove možnosti. Uprava podjetja Novoles je vložila predlog prisilne poravnave na okrožno sodišče v Novem mestu. Spekter težav je zelo širok, zato je zdaj treba nastopiti odprto in konstruktivno, je ob tem dejal predsednik uprave Sergej Murgelj. Samo v zadnjih letih je imela družba 23 milijonov evrov negativnega čistega poslovnega izida. Če k temu prištejemo še sredstva državnih pomoči, je Novoles v osmih letih porabil več kot 30 milijonov evrov sredstev. Po besedah Murglja je Novoles danes tehnološko precej zastarela družba, ki pa še vedno omogoča proizvodnjo. Uprava ocenjuje, da je poslovno leto 2010 eno najslabših v zgodovini Novolesa, saj je ob realiziranih 20 milijonih evrov prihodkov ustvaril več kot 8 milijonov evrov izgub. Trenutnemu stanju smo prilagodili proizvodne in poslovne procese, z zmernimi vlaganji in primerno investicijsko politiko pa je mogoče bistveno povečati produktivnost in dvigniti profitabilnost. Vendar so vsi ti ukrepi pogojeni s časom, denarjem in ustreznimi partnerji. Podjetje potrebuje nov vir za tehnološko posodobitev, saj proizvajamo kakovostne in tržno zanimive izdelke, vendar zaradi zastarele tehnologije na zahtevnih trgih nismo konkurenčni, so prepričani v podjetju. Med pomembne dejavnike sanacije poleg ustaljenih sanacijskih korakov po prepričanju uprave sodi tudi maksimalna optimizacija proizvodnje. Pravijo, da se je tudi pri stroških treba vesti racionalno in iskati primerne ekonomske učinke na zaposlenim prijazen način. Tako so 268 zaposlenih ta teden poslali na kolektivni dopust, v katerem so za optimizacijo proizvodnje izkoristili proste dneve iz lanskega koledarskega obdobja. Pravijo, da so imeli na neposrednem nivoju takojšen pozitiven ekonomski učinek na stroškovni strani ter razbremenili dotrajano infrastrukturo in realizirali najnujnejša popravila. Več manevrskega prostora za ustvarjanje denarnega toka za organizacijo proizvodnje pa ni, je dejal član uprave Robert Štumpf. Načrt poslovne sanacije predvideva poravnavo terjatev navadnih upnikov v petih letih v višini 50 odstotkov, medtem ko zavarovanim, ločitvenim upnikom predlagajo, da 40 odstotkov vrednosti svojih terjatev konvertirajo v kapital družbe, preostalih 60 odstotkov vrednosti terjatve pa dobijo poplačanih v štirih letih 24 odstotkov oziroma v desetih letih 36 odstotkov. Prepričani so, da uspešna sanacija odpira možnost za vstop novega strateškega partnerja. V prid pozitivnemu izidu poravnave pa govori tudi trenutno tržno stanje ključnih programov Novolesa. Podjetje ima namreč že danes stabilne in zanesljive kupce ter dostop do infrastrukturno že urejenih trgov, poleg Slovenije še Nemčije, Velike Britanije in ZDA, pravijo v družbi. Dodajajo, da uspeh sanacije Novolesa ni odvisen samo od notranjih virov, saj bodo ključno vlogo v naslednjih dneh odigrali upniki, predvsem banke in država, ter strateški partnerji, ki so neposredno vezani na Novoles.", "title": "Uprava rešitev vidi v prisilni poravnavi", "keywords": "novoles;sergej;murgelj;robert;štrumpf;prisilna;poravnava", "lang": "slovenian"}
{"body": "Dolar se je okrepil, cene nafte so padle Zgodil se je trenutek, ki so ga delniški trgi s strahom pričakovali Fed je prvič, odkar se je začela finančna kriza, zvišal obrestno mero, za začetek diskontno obrestno mero. Ameriška centralna banka je diskontno obrestno mero, po kateri si poslovne banke posojajo denar od centralne banke, zvišala za 0,25 odstotne točke, na 0,75 odstotka. Ključna obrestna mera imenovana Fed Funds ostaja nespremenjena med 0 in 0,25 odstotka, Fed pa zagotavlja, da bo še nekaj časa tako. Vseeno je na delniških trgih, na katerih letos po večmesečnem vzponu ne gre več navzgor, opaziti preplah. Azijske delnice so v petek izgubljala. V Hongkongu je osrednji indeks izgubil 2,2 odstotka, tokijski Nikkei je padel za 1,3 odstotka, v rdečem pa so dan začele tudi evropske borze, ki so prej ves teden pridobivale. Da se le ne bi ponovilo leto 1937 ... Dolar se je okrepil vrednost evra je padla pod 1,35 dolarja, cene nafte lahka nafta okrog 78 dolarjev in zlata so se znižale. Vlagatelji zdaj ugibajo, kdaj bo Fed posegel po nepopularnem ukrepu in zvišal še ključno obrestno mero, kar bi posledično vplivalo tudi na obrestne mere za posojila. Obresti so zdaj na točki, ko nižje enostavno ne gre, toda večina si želi, da bi tako ostalo čim dlje in da se ne bi ponovilo leto 1937, ko je Rooseveltova administracija prehitro začela zaostrovati denarno politiko, kar je povzročilo novo recesijo. Centralni bankir iz St. Louisa James Bullard zagotavlja, da gre bolj za simbolično potezo in da so pričakovanja o tem, da bo Fed še letos zanesljivo zvišal ključno obrestno mero, prenapihnjena. Wall Street v četrtek še pridobival Novica o višji diskontni obrestni meri je bila objavljena v četrtkek zvečer, tako da ni vplivala na trgovanje na Wall Streetu. To je bilo tretji dan zapored pozitivno, saj so vlagatelji prepričani, da se nadaljuje gospodarsko okrevanju. Objavljen je bil namreč spodbuden podatek o industrijski proizvodnji v srednjeatlantski regiji in o vnovič višjem indeksu vodilnih gospodarskih kazalnikov, ki je porasel že deseti mesec zapored. Delniški indeks Dow Jones 10.392 točk se je povzpel za 0,81 odstotka. Trg je nekoliko ohladil le največji trgovec na svetu Wal-Mart, ki za tekoče četrtletju napoveduje dobiček, manjši od pričakovanj analitikov.Tečaji delnic v prvi kotaciji PETROL+0,32 % 313,10 EUR KRKA-0,62 %65,38 TELEKOM-0,37 % 127,47 NOVA KBM+0,58 % 12,07 INTEREUROPA+1,26 % 5,63 GORENJE-0,59 %13,40 LUKA KOPER-1,95 %23,18 MERCATOR0,00 %160,00 Žalosten promet v Ljubljani in letošnje dno Ljubljanska borza je teden končala na letošnjem dnu, saj je slovenski borzni indeks 4.024 točk izgubil še petino odstotka in mu grozi, da bo naslednji teden pogledal pod 4.000 točk. V vsem tednu je indeks SBI20 padel za 2,2 odstotka, kar je največja tedenska izguba letos. Zaradi večjega svežnja je bilo danes največ prometa, 761 tisoč evrov, s Petrolovimi delnicami, ki so dražje za tretjino odstotka. Posli so se sklepali med 312 in 315 evrov. Malenkost manj prometa je bilo s Krko, ki je bila na koncu trgovanja vredna 65,3 evra. O popolni ignoranci vlagateljev zgovorno priča podatek, da z Mercatorjevimi delnicami ni bil sklenjen niti en posel. V borzni kotaciji je Istrabenz poskočil na 7,98 evra.", "title": "Fed s simbolično potezo prestrašil delniške trge", "keywords": "Gospodarstvo", "lang": "slovenian"}
{"body": "GZS opozarja, da bo upoštevanje minimalnih plač zmanjšalo konkurenčnost podjetij Novo leto je v Sloveniji prineslo nova pravila glede minimalne plače, ki ne sme znašati manj kot dobrih 748 evrov bruto oziroma 572 evrov neto. Poteklo je namreč dveletno prehodno obdobje, v katerem so lahko nekatera podjetja in samostojni podjetniki še izplačevali znižano minimalno plačo, kar je lani pomenilo okoli 50 evrov bruto na zaposlenega manj. Za izplačevanje nižje minimalne plače se je pred dvema letoma odločil zgolj dober odstotek oziroma 1.611 podjetij in samostojnih podjetnikov, večinoma iz tekstilnih, usnjarskih in lesnopredelovalnih panog, je za TV Dnevnik poročala Julija Kočar. Med večjimi podjetji na primer Alpina, Velana, Tosama, Iskra, Odeja, Lip Bled, Sintal in Beti. V zadnji pravijo, da so na polno minimalno plačo brez težav prešli že lani, tudi v Iskri s tem naj ne bi imeli težav, a gospodarska zbornica že opozarja. Slabša konkurenčnost podjetij Že danes imajo ta podjetja težave z likvidnostjo, s pridobivanje finančnih sredstev, naročili, s poplačilom terjatev in to bo samo poslabšalo njihovo konkurenčnost, pravi Samo Hribar Milič, predsednik GZS-ja. Graditi konkurenčnost samo na zniževanju plač ne vodi nikamor, ne v boljši razvoj ne v boljši jutri, odgovarja Andreja Poje z Zveze svobodnih sindikatov Slovenije in dodaja Glavni problem podjetij je zadolženost in njihove napačne politike, ki so jih sprejemali v preteklosti in veliko podjetij je na robu preživetja zaradi finančnih mahinacij in ni problem v proizvodnji ali proizvodnem delu izkaza poslovnega izida. Delavci niso krivi za nastali položaj Za tako stanje torej niso krivi zaposleni in plače so delodajalcem zgolj izgovor, pravijo svobodni sindikati ter opozarjajo, da minimalna plača že tako ne zadošča za dostojno življenje. Vsekakor delavci za to niso krivi, krivi so vedno lastniki in menedžment, vendar je to objektivno stanje, imamo ta podjetja, drugih v Sloveniji nimamo in je vprašanje, ali si lahko privoščimo, da bi ta podjetja potopili, meni Hribar Milič. Sindikati rešitev vidijo v prestrukturiranju takih podjetij in si prizadevajo, da različnih dodatkov - na primer na delovno dobo - po novem ne bi več vštevali v minimalno plačo, ampak jih k plači prišteli. A to bodo le težko dosegli, saj večina delodajalcev tega ne podpira, je še poročala Julija Kočar.", "title": "Sindikati Plače so delodajalcem zgolj izgovor", "keywords": "Gospodarstvo", "lang": "slovenian"}
{"body": "Udeleženci vrhunskega srečanja gospodarstev azijsko-pacifiškega foruma o gospodarskem sodelovanju so v Limi začeli razpravo o spopadu z gospodarsko krizo. Bush je spomnil, da je eden trajnih naukov velike depresije, da globalni protekcionizem vodi do svetovnega gospodarskega propada. Ameriški predsednik George Bush je udeležence vrhunskega srečanja gospodarstev azijsko-pacifiškega foruma o gospodarskem sodelovanju Apec v Limi pozval, naj se izognejo protekcionizmu, ki lahko privede do svetovnega gospodarskega propada. Kot je v nagovoru dejal predsednik Bush, za katerega je vrh Apeca zadnja uradna pot v tujino v tej vlogi, si morajo razvite države in države v razvoju skupaj prizadevati pri reševanju svetovne finančne krize, ki se je začela v ZDA. Države pa se morajo upreti skušnjavi prevelike regulacije, ki bi lahko zatrla inovacije in zadušila rast, je ocenil Bush. Spomnil je, da je eden trajnih naukov velike depresije, da globalni protekcionizem vodi do svetovnega gospodarskega propada. Kot je dodal, so imele ZDA ob njegovem prevzemu predsedniškega položaja sporazume o prosti trgovini sklenjene s tremi državami, sedaj pa že s 14. Obžaloval je, da ameriški kongres še ni potrdil sporazumov s Kolumbijo, Južno Korejo in Panamo, kar so udeleženci pozdravili z aplavzom. Sporazum o odpravi trgovinskih omejitev Bush je kot pomembno še izpostavil, da države nadaljujejo pogajanja v smeri sporazuma o odpravi trgovinskih ovir, ki so se leta 2001 v Dohi začela v okviru Svetovne trgovinske organizacije WTO. Udeleženci vrha naj bi sicer po pričakovanjih potrdili zavezo, da bi pogajanja sklenili do konca decembra, vendar obstaja bojazen pred oklevanjem voditeljev, dokler januarja prihodnje leto Bele hiše ne bo prevzel novoizvoljeni predsednik Barack Obama. O posledicah protekcionizma je govoril tudi južnokorejski predsednik Lee Myung-bak, ki je v nagovoru poudaril, da bi ta lahko privedel do bankrotov podjetij, izgube delovnih mest, najhujše posledice pa bi utrpeli zlasti revne države in revni ljudje. Bush pa je naslednika v Beli hiši Obamo pozval, naj še naprej podpira kolumbijskega predsednika Alvara Uribeja, ki ga je označil za dobrega prijatelja. Naš kongres in naša vlada ne smeta nikoli obrniti hrbta prijatelju, kakršen je Uribe, je dodal. Uribe, konservativec kot Bush, je eden glavnih zaveznikov Washingtona v Južni Ameriki. Njegova država je v času Bushevega predsednikovanja od ZDA prejela več kot pet milijard dolarjev, predvsem za pomoč vojski v boju proti trgovcem z mamili in proti levičarskim upornikom. Vrha Apeca se udeležuje tudi ruski predsednik Dmitrij Medvedjev. Ta je že pred prihodom v Peru med prednostne teme vrha uvrstil minimaliziranje posledic svetovne finančne krize ter zagotavljanje varnosti na področju energije in hrane.", "title": "Bush proti protekcionizmu", "keywords": "zda;bush;george;apec;pacifiški;forum", "lang": "slovenian"}
{"body": "Notranja ministrica Katarina Kresal se osebno pogovarja o možnosti, da bi sporno stavbo Nacionalnega preiskovalnega urada že čez teden dni odkupil Raiffeisen Leasing in jo državi zaračunaval po višji ceni. Kot so danes potrdili na MNZ, so maja prejeli uradno ponudbo Raiffeisen Leasing z Dunaja, v kateri ponudnik predvideva, da bo odkupil stavbo Nacionalnega preiskovalnega urada (NPU) na Dimičevi v Ljubljani in jo ponudil v povratni najem ministrstvu za notranje zadeve. Ponudbo strokovne službe ministrstva še proučujejo. Neuradno naj bi Reiffeisen v stik z ministrstvom stopil že februarja. Trenutno sicer stavbo za NPU, ki buri duhove že vse od sklenitve pogodbe in odprtja februarja lani, država najema od njenega ekonomskega lastnika, podjetja Ram Invest, katerega lastnik je Igor Jurij Pogačar. Gre za poslovneža, ki je predvsem po prepričanju opozicije do posla prišel s prijateljskimi povezavami do notranje ministrice Katarine Kresal. Ram invest pa za objekt plačuje obroke pri Hypo Leasingu, ki je trenutno pravni lastnik. Pogačarju naj bi bili pri Reiffeisnu pripravljeni za stavbo odšteti 21 milijonov evrov. Ponudba Reiffeisna precej ugodnejša Trenutno davkoplačevalce vsak mesec najema stane 136 tisoč evrov, v 24 letih to znese 39,9 milijona evrov, medtem ko je v stavbo vložil 15 milijonov. Pogačarjev obrok Hypo Leasingu je na mesec manjši za 11 tisoč evrov. Igor Jurij Pogačar je nad današnjimi vestmi presenečen. (Foto: Finance) Ponudba Reiffeisna naj bi za najem predvidevala 118 tisoč evrov na mesec, z DDV pa kar 142 tisoč evrov. Vseeno pa bi Reiffeisen s poslom zaslužil le milijon evrov, Pogačar pa bi v istem času zaslužil kar šest milijonov. Novi lastnik bi bil državi kljub višji ceni mesečnega najema po volji predvsem zaradi možnosti, da bi država po 24 letih postala lastnica objekta. Tega sedanji kritizirani dogovor s Pogačarjem ne predvideva, nasprotno, Pogačar bo po tej pogodbi po 10 letih postal njen polnopravni lastnik. Razlika med ponudbo Reiffeisna in trenutno je tudi v tem, da trenutno država ne plačuje stroškov vzdrževanja stavbe. Po poročanju STA naj bi tako Hypo Leasing kot Pogačar za dogovore med ministrstvom in Reiffeisnom izvedela iz medijev. Je pa za Kanal A odgovorni pogajalec Reiffeisna Johannes Frei po začetnem presenečenju, kako je zadeva prišla v javnost, potrdil, da je o poslu komuniciral neposredno z ministrico Katarino Kresal in ne z Ram investom, ki je lastnik stavbe. Dogovor naj bi začel veljati že 1. junija, čeprav Pogačar o tem na drugi strani uradno ne ve nič. Zanimivo je tudi dejstvo, da je Frei pred tem delal pri Hypo Leasingu, kjer naj bi imel partner Kresalove, odvetnik Miro Senica zelo dobre povezave, zato so se v javnosti pojavila nova namigovanja o vplivu poznanstev na poskus preobrata v zgodbi o NPU. Sodišče kritično do pogodbe Kot je znano, je Računsko sodišče pred dnevi na MNZ poslalo osnutek revizijskega poročila o najemu prostorov za NPU. Neuradno naj bi bilo poročilo precej kritično do ravnanja ministrice glede najema NPU, ki je botrovala tudi k interpelaciji Kresalove. Prav dejstvo, da sedanja pogodba ne omogoča prenosa lastništva na državo, naj bi bilo za računske sodnike najbolj sporno. Prav zato naj bi Kresalova zdaj skušala na vsak način oprati madež, ki ga ima trenutno stavba na Dimičevi za njeno kariero.", "title": "Kresalova na svojo pest prodaja NPU?", "keywords": "npu;vlada;parlament;državni zbor;državna ustanova;javna ustanova;katarina kresal;minister;igor jurij pogačar;manager;menadžer", "lang": "slovenian"}
{"body": "Slovenske sile so se usmerile proti zavzetim mejnim prehodom z ukazom izvršiti ofenzivne akcije proti okupatorskim enotam in objektom. Noč so slovenske enote izrabile za okrepitev blokade. Enotam, ki so se usmerile proti zavzetim mejnim prehodom so dobile ukaz: \"Na vseh točkah, kjer so oborožene sile RS v taktični prednosti, izvršite ofenzivne akcije proti okupatorskim enotam in objektom. Nasprotnika pozivajte k predaji, določite čim krajši rok in izvedite akcijo z vsem razpoložljivim orožjem. Pri akcijah poskrbite za evakuacijo in varnost življenj civilnega prebivalstva.\" Tanki, ki so prenočili pred barikado v Pesnici, so do sedme ure zjutraj barikado odstranili in nadaljevali z vožnjo proti Šentilju. Ustavila jih je barikada na Ranci, pri Kaniži sta dva tanka obtičala. Druge tanke je okoli 10.30 ustavila branjena barikada v Štrihovcu. Pripadniki Teritorialne obrambe (TO) in policije so tanke napadli. Po 11. uri so prišla tankom na pomoč letala jugoslovanskega vojnega letalstva in raketirala ter obstreljevala barikado. Ob 13.30 so spet napadla štiri letala, pri tem so bili štirje vozniki tovornjakov ubiti. Tankovska kolona je nato barikado obšla, vendar se je kmalu ustavila. Spopad na Medvedjeku Ob 9.50 so slovenske enote napadle oklepno kolono JLA na Medvedjeku. V napadih letalstva JLA je bilo ubitih šest voznikov tovornjakov. V Limbušu pri Mariboru sta bila uspešno napadena dva tanka JLA. Na Gibini je bil ustavljen prodor oklepne kolone s Hrvaške. Pred Dravogradom je bila ustavljena oklepna kolona JLA, ki je prodrla iz Maribora. Po ostrem spopadu je bil zavzet mejni prehod Holmec. Padla sta dva policista in trije vojaki JLA, 91 je bilo zajetih. Enote Teritorialne obrambe so napadle vojašnico Bukovje pri Dravogradu. Napad na Brnik Jugoslovanska letala so napadla letališče Brnik. Na letališču Brnik je JLA ubila dva avstrijska novinarja. Ponoči se je tankom ob letališču približal pripadnik TO Peter Petrič, streljal na poveljniški tank, ranil poveljnika in pri tem izgubil življenje. Letala JLA so napadla tudi oddajnike Krim, Kum, Boč in Nanos ter Karavanški predor, Kočevsko Reko in Mursko Soboto. Tank na mejnem prehodu Rožna dolina pri Novi Gorici. (Foto: Tone Stojko/Muzej novejše zgodovine Slovenije) Enote TO so zavzele skladišče JLA v Borovnici, s čimer se je oborožitev TO bistveno izboljšala. Poleg tega so zavzeli skladišče v Leskovcu, neuspešno pa so izvedli napad na vojašnico v Ribnici. V Črničah v Vipavski dolini je Teritorialna obramba odgovorila na ogenj iz kolone JLA, dva vojaka sta padla. Zavzeli Rožno dolino Po napadu bojne skupine majorja Lisjaka je bil zavzet mejni prehod Rožna dolina, dva tanka sta bila uničena, trije zajeti, trije vojaki JLA so padli, 98 pa je bilo ujetih. Zavzet je bil prisluškovalni center JLA na Rožniku pri Ljubljani in uničen prisluškovalni center JLA na Suhi. Izvedena sta bila napada na vojašnico Škofja Loka in skladišče JLA Drulovka. JLA je ob 21. uri razglasila prekinitev ognja, saj so bile obkoljene enote v vedno težjem položaju.", "title": "Orožje pelo na več koncih", "keywords": "osamosvojitvena vojna;JLA;Teritorialna obramba", "lang": "slovenian"}
{"body": "Šoštanj - Termoelektrarna Šoštanj (Teš) si skladno s sklepom vlade prizadeva še dodatno znižati vrednost naložbe v izgradnjo bloka šest, ki trenutno znaša okrog 695 milijonov evrov. Direktor Teša Uroš Rotnik je danes za STA povedal, da se bo s predstavniki Alstoma, ki je dobavitelj opreme, najbrž srečal že aprila. Rotnik se nadeja, da jim bo v nadaljnjih pogajanjih uspelo znižati vrednost naložbe, pojasnil je tudi, da so slovenski vladi poslali poročilo o gradnji bloka šest in vlada na to poročilo ni imela pripomb. Z Alstomom pa Teš po zagotovilih Rotnika več čas usklajuje tehnične zadeve, pogovori potekajo tudi o materialih za izdelavo opreme, ki bo uporabljena pri gradnji bloka šest. Ta naj bi bil končan do leta 2015. Spomnimo, da je bila prvotna pogodba med Tešom in Alstomom ocenjena na 800 milijonov evrov, med lanskimi pogajanji pa so njeno vrednost uspeli znižati za približno 100 milijonov evrov. Glede zavarovanja opreme bloka šest je Rotnik dejal, da ima Alstom pravico, da zavaruje posel, saj gradnja bloka šest ni majhna zadeva. Z znižanjem vrednosti naložbe se je znižala tudi cena zavarovanja, pravi prvi mož Teša. \"Ker želimo imeti v pogodbi o gradnji bloka šest čim več slovenskega dela, smo se tudi sami odločili za zavarovanje, zato smo ponudbo poslali na Zavarovalnico Triglav, Zavarovalnico Generali, Zavarovalnico Maribor in na Allianz, ki veliko zavarovanj sklene prav na področju energetike. Zavarovanja še nismo sklenili in ves postopek teče brez kakršnih koli posrednikov,\" je pojasnil Rotnik.", "title": "Teš si prizadeva znižati vrednost naložbe bloka šest", "keywords": "gospodarstvo;ekonomija", "lang": "slovenian"}
{"body": "Pahor je ob predstavitvi proračunov, ki bi Slovenijo postavila na zeleno vejo , nakazal na omejitev plač javnim uslužbencem, socialnih transferjev in pokojnin. Motijo ga tudi visoke trošarine in predrage komunalne storitve. Vlada je razpravljala o odhodkih v proračunih za leto 2011 in 2012. Vlada je danes razpravljala o razrezu odhodkov za pripravo sprememb proračuna za leto 2011 in proračuna za leto 2012. Kot je povedal premier Borut Pahor, naj bi se proračunski primanjkljaj prihodnje leto zmanjšal na štiri odstotke BDP, v letu 2013 pa naj bi prišli celo na 1,5-odstotni primanjkljaj. V prihodnjih letih namreč računajo na sicer skromno gospodarsko rast, ki bi povečala tudi prihodke v proračunsko blagajno. Ker pripravljajo v letih 2012 in 2013 več infrastrukturnih projektov, bo kljub temu treba omejiti javno porabo, je še dejal Pahor. To pomeni omejitev plač, socialnih transferjev in pokojnin. Borut Pahor je ministru za finance Francu Križaniču na sliki predlagal, da znova prouči trošarinsko politiko. Foto Dare Čekeliš Preučitev trošarinske politike in ukrepanje zaradi visokih cen komunalnih storitev Kot je še dejal Pahor, ima Slovenija trenutno nekoliko višjo inflacijo od povprečja v EU, za kar so krive visoke trošarine in tudi dvig cen komunalnih storitev. Zato je Pahor ministru za finance Francu Križaniču predlagal, da znova razmisli o trošarinski politiki, predvsem na področju goriv. Kot je dejal, je zaradi dragih goriv problem tudi v konkurenčnosti gospodarstva, poleg tega pa tudi z notranjo porabo goriv. Glavni razlog za višjo inflacijo pa so drage cene komunalnih storitev in vlada bo na tem področju ukrepala, je obljubil. Kot je znano, Slovenija krpa proračunski primanjkljaj tudi z višanjem trošarin. Zaradi precej visokih trošarin so cene bencina v Sloveniji med najvišjimi v regiji. Cene komunalnih storitev pa so občine začele višati, ko je vlada odpravila uredbo, s katero je določala cene in določanje cen prepustila občinam.", "title": "Se obeta znižanje trošarin in cen komunalnih storitev?", "keywords": "vlada;proračun;trošarine;komunalne;storitve;fiskalna;politika", "lang": "slovenian"}
{"body": "Nadzorniki NLB. Finančno ministrstvo od njih pričakuje revizijo. Finančno ministrstvo je zaskrbljeno zaradi NLB in od nadzornikov največje slovenske banke pričakuje, da bodo opravili svojo vlogo in naročili revizijo domnevno spornih poslov družbe ter ugotovili morebitno odgovornost, poroča Delo. “Ministrstvo za finance kot skrbnik finančnega sistema izraža zaskrbljenost zaradi nekaterih poslovnih odločitev uprave NLB, predvsem v smislu pred kratkim predstavljenih negativnih poslovnih rezultatov za lani ter vnovične zahteve po skoraj 400-milijonski dokapitalizaciji,” sporočajo z ministrstva za finance. Predsednik uprave NLB Janko Medja medtem ni želel komentirati vprašanj o odločitvah nadzornega sveta in špekulacij, da ga želi vlada zamenjati, podprl pa je vladno odločitev o imenovanju četrtega neizvršnega direktorja v slabi banki: “Dobro je, da se zadeve, v katerih bi strokovno sodelovali, nadaljujejo, da bi se čim prej končala negotovost.”", "title": "Janšo skrbi NLB", "keywords": "NLB;janša", "lang": "slovenian"}
{"body": "Občina Piran se pridružuje nameri o prevzemu Casinoja Portorož, ki sta jo objavila Casino Riviera in Eurotas. Na občini Koper pa od Kada še niso dobili v podpis pogodbe, po kateri bi občina prevzela večinski delež v kazinoju. Po neuspeli dokapitalizaciji portoroške družbe je dal novo upanje za rešitev kazinoja pred stečajem petkov sestanek med predstavniki Kapitalske družbe Kad in Slovenske odškodninske družbe Sod na eni ter koprske občine na drugi strani. Kot je v ponedeljek na zboru delavcev kazinoja potrdil predstavnik sindikatov Mirjan Ražman, je bil dosežen načelen dogovor o prenosu lastniškega deleža Kada in Soda za simbolni znesek enega evra na občino, ta pa bi se zavezala k rešitvi družbe pred stečajem. Bržkone občina Koper v tem primeru ne bi sama vložila sredstev, ampak bi zagotovila prihod zunanjega investitorja. Občina Piran se pridružuje nameri o prevzemu Casinoja Portorož, ki sta jo pred dnevi objavila Casino Riviera in Eurotas. Rok za podpis pogodbe pa se izteče danes in po neuradnih podatkih Kad še ni poslal pogodbe v podpis občini. Iz Kada zaenkrat informacij v zvezi s tem ne dajejo. S koprske občine pa so povedali, da zaenkrat pogodbe niso dobili, da pa župan Boris Popovič ne verjame, da se bo v zvezi s tem kar koli zgodilo. Kljub temu občina od svoje ponudbe za prevzem državnega deleža v kazinoju ne odstopa. Zaenkrat pa ne pride v poštev, da bi se, podobno kot je to storila piranska občina, pridružili nameri o prevzemu. Druga možnost za rešitev kazinoja je namreč prav namera o prevzemu s strani Casinoja Riviera in Eurotasa, ki je bila objavljena pred dnevi in v kateri niso izključili, da bi se jim pridružil še kdo. V upravi kazinoja so v ponedeljek sicer pozvali vse potencialne interesente, naj predstavijo, kako nameravajo rešiti družbo. Poleg občine Koper, ki je že septembra Kadu in Sodu ponudila odkup njunega deleža za simbolno ceno, ter naveze Casino Riviera-Eurotas je tu še Casino Bled oziroma sežanski Gold Club, ki se je edini odzval na ponovljeno vabilo Kada in Soda, a so sindikati sprva zavrnili njegove pogoje. Casino Portorož ima ponovno blokirane račune, po besedah predsednika uprave Andreja Bošnjaka pa so zapadli tudi kratkoročni krediti pri bankah v višini 7,5 milijona evrov. V ponedeljek se izteče rok za plačilo koncesijske dajatve za igralniško dejavnost, pri čemer je jasno, da kazino denarja za plačilo nima. Če svežega kapitala ne bo čim prej, se družbi naslednji teden obeta razglasitev stečaja.", "title": "Piran se pridružuje nameri o prevzemu Casinoja Portorož", "keywords": "casino;portorož;prevzem;občina;piran;mestna;občina;koper;kapitalska;družba;slovenska;odškodninska;družba;kda;sod", "lang": "slovenian"}
{"body": "Nadzorniki razpravljali o izredni reviziji Po šest ur trajajoči prvi seji novega nadzornega sveta Luke Koper Gregor Veselko ostaja na čelu uprave, Babič in Marzi pa odhajata. Nadzorniki so se najprej seznanili s poslovanjem družbe v prvi polovici letošnjega leta in z izsledki prvega kroga izredne revizije, ki jo je v Luki Koper opravila družba Pricewaterhouse Coopers in ki je pokazala hujše nepravilnosti. Identificirali smo šest ali sedem kritičnih točk, je dejal predsednik nadzornega sveta Janez Požar. Nadzorniki so upravi naložili, naj razmisli, ali naj družba še sodeluje v določenih naložbah, oziroma najde rešitev za težave, na katere opozarja revizija. Poročilo drugega kroga revizije bodo nadzorniki dobili na mizo čez slabe tri mesece, temu pa bo sledil še zadnji tretji krog, ki bo dal konkretne predloge, na podlagi katerih se bodo v družbi odločili za morebitne odškodninske tožbe. Babič in Marzi predlagala sporazumno razrešitev Nadzornikom sta člana uprave Marjan Babič in delavski direktor Boris Marzi podala predlog za sporazumno razrešitev. Z nadzorniki sta se dogovorila o prekinitvi pogodbe in trimesečnem odpovednem roku. Menimo, da nekdo, ki je bil tako obremenjen s posli prejšnje uprave, nima več prostora v naši viziji družbe, je dejal Požar. Tako Babič kot Marzi sta skupaj z drugimi člani nekdanje uprave ovadena zaradi več kaznivih dejanj. Kljub nekaterim namigovanjem o zamenjavi predsednika uprave Luke Gregorja Veselka, ki ga je na ta položaj imenoval stari nadzorni svet pred dvema mesecema, Veselko za zdaj ostaja na čelu podjetja. Nadzorniki bodo premislili o predlogih Nadzorniki, ki so se seznanili z Veselkovo strategijo razvoja Luke Koper, bodo o rešitvah, ki jih je predlagal, razmislili do prihodnje seje, ki bo predvidoma 11. septembra. Nadzorniki smo se seznanili z Veselkovo vizijo razvoja vodenja podjetja, vendar smo si vzeli nekaj časa, da o predstavitvi razmislimo, je odločitev nadzornega sveta pojasnil Požar. Do prihodnje seje bo tako znano, ali je Veselko nadzornike s predlaganimi ukrepi prepričal ali pa bodo tudi njemu predlagali odstop. Člani nadzornega sveta so se na seji seznanili tudi s poročilom o polletnem poslovanju družbe. Poslovni prihodki Luke Koper so se v prvem polletju zmanjšali za 14 odstotkov, pretovor pa za dobro petino. Kazalci so obrnjeni navzdol, plače pa rastejo. Zaposlenih je bilo več ljudi, ki so ustvarili manj, imajo pa 16 odstotkov višje plače, je položaj pojasnil Požar.", "title": "Luka Koper Veselko ostaja, Babič in Marzi ne", "keywords": "Gospodarstvo", "lang": "slovenian"}
{"body": "Odjemalec si lahko ne glede na nihanja cen elektrike na trgu zagotovi nespremenjeno ceno elektrike za čas veljavnosti izbrane paketne ponudbe, so sporočili iz Elektro Ljubljana. Elektro Ljubljana je na današnji novinarski konferenci predstavil novo ponudbo paketne oskrbe gospodinjstev z električno energijo. Gre za paketno oskrbo, ki so jo poimenovali Moj paket, predstavlja pa možnost izbire vnaprej znanih cen za električno energijo za izbrana časovna obdobja do konca leta 2010, 2011 oziroma 2012. Kot so poudarili v Elektru Ljubljana, je Moj paket namenjen gospodinjskim odjemalcem električne energije, ki želijo prevzeti odgovornost za nakup električne energije z vnaprej znano ceno v izbranem obdobju, neodvisno od porabe. Paketi L, XL in XXL V Elektru Ljubljana so ob tem še dodali, da so cene paketne oskrbe določene na podlagi tržnih cen na terminskem trgu in so konkurenčne drugim ugodnim ponudbam na trgu. Ponudba Moj paket obsega tri pakete ponudbe L, XL in XXL, ki se razlikujejo glede trajanja pogodbe, ki jo posameznik sklene z Elektrom Ljubljana. Prva ponudba paketne oskrbe je veljavna do konca maja letos. Cena paketne oskrbe Moj paket L je določena za obdobje do konca leta 2010 in je v povprečju za 14 odstotkov nižja od obstoječih cen osnovne oskrbe z električno energijo oz. predstavlja v povprečju za sedem odstotkov nižji mesečni račun. Paketna ponudba Moj paket XL velja do konca leta 2011, cena oskrbe pa je v povprečju za 5,1 odstotka nižja od obstoječe oskrbe, končni račun pa bi bil v tem primeru nižji za poltretji odstotek. Elektro Ljubljana je poleg tega pripravil tudi ponudbo Moj paket XXL, pri katerem bodo uporabniki lahko sklenili pogodbo do konca leta 2012, cena oskrbe z električno energijo pa bo za 2,1 odstotka višja od obstoječe, končni račun pa bo v povprečju višji za 1,1 odstotka. V Elektru Ljubljana so ob tem pojasnili, da gre pri paketu XXL za nekoliko višjo ceno predvsem zaradi dejstva, da gre v prihodnjih letih pričakovati rast cen električne energije, kar bo odvisno predvsem od okrevanja gospodarstva po svetovni finančni in gospodarski krizi. Ponudbo Moj paket lahko izberejo vsi gospodinjski odjemalci v Sloveniji, ki izpolnjujejo pogoje za sklenitev pogodbe z Elektrom Ljubljana. Odjemalec si s tem zagotovi nespremenjeno ceno električne energije za čas veljavnosti izbrane paketne ponudbe, ne glede na nihanja cen električne energije na trgu. Odjemalci bodo pri tem vezani na pogoje paketne oskrbe za izbrano obdobje, predčasna prekinitev paketne oskrbe pa bo mogoča ob plačilu nadomestila oz. pod pogoji določenimi s pogodbo. Predstavili tudi gibanje cen Predstavniki Elektra Ljubljana so ob tem predstavili tudi gibanje cen za gospodinjstva glede na terminski trg v Sloveniji. Kot so pojasnili, so terminske cene od odprtja trga z električno za poslovne odjemalce za dobavo v prihodnjem obdobju neprestano naraščale. Septembra lani pa je zaradi zaostrovanja gospodarske krize in predhodnega zloma cen nafte prišlo do drastičnega upada terminskih cen električne energije. Trenutno se cene za dobavo v letu 2010 gibljejo na nivoju, ki so ga dosegale cene iz konca leta 2005 za dobavo v letošnjem letu. Cena električne energije je na slovenskem trgu tako upadla za več kot 50 odstotkov. V Elektru Ljubljana ob tem poudarjajo, da je cena, ki jo ima posamezen odjemalec v veljavni pogodbi in po kateri trenutno plačuje električno energijo, odvisna predvsem od trenutka nakupa električne energije.", "title": "Elektro Ljubljana z novimi ponudbami", "keywords": "elektro;ljubljana;cena;elektrika;gospodinjstvo;moj;paket", "lang": "slovenian"}
{"body": "Ocenjujem, da smo na ministrstvu opravili dobro delo Če bo rebalans v predlagani obliki sprejet, bo to katastrofa za gospodarstvo, je prepričana Radićeva, ki hkrati izraža upanje, da Pahor na področju energetike ne bo sledil interesom posameznih skupin. Službe še nimam, verjetno bom ustanovila svoje podjetje in ostala aktivna v politiki, je na zadnji novinarski konferenci povedala ministrica za gospodarstvo Darja Radić. Poudarila je, da verjame, da ima stranka Zares dobro politiko, ki pa v tej vladi še ni prišla do izraza . Ministrica v odhajanju je pojasnila, da je bila začetna usmeritev vlade v ohranjanje socialne kohezivnosti, da ne bi bilo večje revščine, na mestu . V nadaljevanju bi bilo treba večji poudarek dati razvoju gospodarstva, morali bi vlagati v zdrava podjetja, je prepričana Radićeva, ki je z delom in dosežki ministrstva za gospodarstvo sicer zadovoljna. Radićeva sicer kot temeljno usmeritev oziroma cilj v času njenega mandata izpostavlja povečanje konkurenčne sposobnosti slovenskih podjetij inizboljšanje konkurenčnost poslovnega okolja v Sloveniji. Na področju energetike pa je bil po njenih besedah glavni cilj stabilna, konkurenčna in trajnostna oskrba z energijo po konkurenčnih cenah. TEŠ 6 - Zagotovo zgrešen projekt Če bi projekt TEŠ 6 prišel na mojo mizo, preden je dobil zeleno luč, se pravi pred novembrom 2009, zagotovo ne bi bil v takšni obliki, tako pa je bilo veliko zamujenega, je obžalovala ministrica in poudarila, da gre za zagotovo zgrešen projekt . Hkrati je dodala, da je vesela, da so imeli prav, ko so opozarjali, da s tem projektom nekaj ni v redu . Upam, da predsednik vlade ne bo sledil interesom posameznih skupin, je dejala in dodala, da kaže, da se projekt ne bo peljal, kot nekateri želijo . Ob tem je še izpostavila vprašanje finančne konstrukcije, ki še ni končana, in poudarila, da je potrebno prizadevanje, da se pridobi vrednost realnih stroškov. Na področju energetike nam je uspelo narediti nekaj pomembnih korakov naprej, pojasnjuje Radićeva in izpostavlja nacionalni energetski program, poslan v javno obravnavo, ki bo trajala do konca oktobra. K dosežkom šteje tudi nov energetski zakon, ki pa je v javni obravnavi do 25. julija. Ukrepi za spodbujanje konkurenčnosti slovenskih podjetij Ukrepe in spodbude smo usmerili v krepitev razvojnih aktivnosti podjetij s ciljem, da ostanejo podjetja tudi po krizi konkurenčna, je dejala Radićeva. Izpostavila je še, da so večino državnih spodbud usmerili v sofinanciranje razvojno-investicijskih projektov, v nakup nove tehnološke opreme, v zagon novih inovativnih podjetij v subjektih podpornega okolja, v projekte za prenos znanja v podjetja ter v razvojne projekte na področju turizma, tujih neposrednih investicij in internacionalizacije. Povečanje mednarodne konkurenčnosti gospodarskih subjektov Na področju večanja mednarodne konkurenčnosti so po besedah ministrice največji poudarek dajali tistim, ki se ukvarjajo z internacionalizacijo. Izpostavila je še sofinanciranje na sejmih v tujini in povečano promocijo slovenskega gospodarstva ter vzpostavljanje odnosov z drugimi državami, posebej je omenila Rusko federacijo in Indijo, kar je po njenem mnenju pomembno za to področje. To so aktivnosti, ki se ne vidijo, so pa pomembne, je dejala Radićeva. Ministrica se je dotaknila še področja turizma, kjer po njenih besedah uspešno poslujejo in kjer se ne glede na krizo kažejo izjemni porasti. To pa ne pomeni, da se od turizma ne da več zaslužiti in da aktivnosti na tem področju lahko zanemarijo, je dejala in kot pomanjkljivo izpostavila področje trženja.", "title": "Radićeva Predlagan rebalans pomeni katastrofo za gospodarstvo", "keywords": "Gospodarstvo", "lang": "slovenian"}
{"body": "Ljubljana - Kapitalska družba (Kad) je v ponedeljek vložila ovadbo proti osumljenima nepravilnosti pri upravljanju sredstev pokojninskih skladov ob nakupu netržnih vrednostnih papirjev oziroma prednostnih delnicah Hita Urošu Svetetu in Gregorju Razboršku. Očitke glede njunega okoriščanja pri spornem nakupu bo tako ugotavljalo sodišče. Hkrati so na Kadu, ki ga vodi Uroš Rožič, vso dokumentacijo, povezano z nakupom Hitovih delnic, predali Agenciji za trg vrednostnih papirjev. \"Pregledi, opravljeni do tega trenutka, so pokazali, da gre za osamljeni primer nepravilnosti,\" zatrjujejo v Kadu. Se pa kljub temu nadaljujejo tako notranji kot zunanji revizijski pregledi, ki zajemajo preostale izvedene posle za račun pokojninskih skladov v času trajanja zaposlitve suspendiranih delavcev. Kdaj bodo ti pregledi zaključeni, na Kadu ne želijo ugibati, saj zajema pregled poslov, kot pojasnjujejo, daljše obdobje. Ob tem velja omeniti, da so revizorji menda samo eno transakcijo, opravljeno s Hitovimi delnicami, po neuradnih pojasnilih uprave Kada opravljali kar dva tedna. Kot je znano, je uprava Kada direktorju oddelka za upravljanje premoženja Svetetu in njegovemu namestniku Razboršku že minuli teden izdala sklep o takojšnji prepovedi dela, hkrati pa sprožila postopek izredne odpovedi delovnega razmerja. Ugotovitve notranje in zunanje revizije ter pravnega mnenja odvetnika Mihe Martelanca za zdaj ostajajo skrivnost. Na Kadu so pojasnili le to, da znaša višina oblikovanih popravkov 275.000 evrov, sicer pa je bila dokumentacija po naših informacijah celo članom nadzornega sveta Kada dostopna le na seji, nato so jo morali vrniti. Povzetka niso doslej prejeli niti sindikati javnega sektorja, ki še niso sprejeli dokončne odločitve o tem, ali bodo vložili ovadbo tudi proti upravi Kada. katja.svensek@dnevnik.si", "title": "Kad ovadil osumljena upravljalca premoženja", "keywords": "gospodarstvo;ekonomija", "lang": "slovenian"}
{"body": "Stranka NSi je danes na letnem posvetu v Rimskih Toplicah podprla Milana Zvera iz SDS za skupnega predsedniškega kandidata na jesenskih volitvah. Kot je povedala predsednica NSi Ljudmila Novak, so sklep o podpori Milanu Zveru, ki se je udeležencem posveta tudi predstavil, sprejeli z aklamacijo. Menijo namreč, je dejala, da je Zver odličen kandidat za predsednika, saj se je doslej izkazal na vseh svojih političnih funkcijah in deluje kot zmeren, pošten ter zaupanja vreden politik, s tem pa zastopa tudi vrednote njene stranke. Zadovoljstvo nad odločitvijo NSi je izrazil tudi Zver, ki je članom te stranke med drugim povedal, da bo to že peta skupna kandidatura s \"sestrsko stranko\" na predsedniških volitvah, če pri tem vključijo še njihove predhodnike, Slovenske krščanske demokrate. Za drugega otroka vsaj dodatna subvencija Sicer pa so člani NSi na današnjem posvetu obravnavali tudi varčevalne ukrepe in rebalans proračuna, v zvezi s tem pa so razpravljali predvsem o nekaterih ukrepih, ki jih stranka sprejema ali podpira nekoliko težje. V okviru nadaljnjih dogovarjanj o rebalansu se bodo zato skušali dogovoriti o tem, da bi vrtec za drugega otroka bil vsaj polovično subvencioniran, za tretjega in vse nadaljnje otroke pa bi bil še naprej brezplačen, saj je takšnih primerov zelo malo. \"Kar se tiče porodniškega dopusta, smo zadovoljni, da ima Slovenija še vedno posluh za matere porodnice, vendar menimo, da nadomestila ne bi smeli zniževati tistim materam, ki imajo plačo oziroma nadomestilo v višini do 600 evrov,\" je predlog NSi pojasnila Novakova in dodala, da se v stranki zavedajo nujnosti ukrepov, zato jih tudi podpirajo. Ob tem pričakujejo, da bodo tudi sindikati in vsi ostali partnerji v pogajanjih sprejemali razumne odločitve.", "title": "Zver ima podporo NSi", "keywords": "nsi;predsednik;ljudmila novak;", "lang": "slovenian"}
{"body": "Abanka se je vendarle odpovedala mesu. Je to še varno? Kot so za MMC povedali na Veterinarski upravi, so jih iz Pomurke obvestili, da nameravajo dati v pregled del preostalega mesa in ga, če bo mogoče, razdeliti. V Pomurki si namreč prizadevajo, da bi rešili vsaj del od 90 ton zamrznjenega mesa, kolikor ga v hladilnicah brez električne energije čaka že 12 dni. Kot je povedala finančna direktorica Pomurke Gabrijela Drvarič, so prepričani, da bodo varnost živil dokazali brez težav, zato že napovedujejo, da bodo meso začeli deliti jutri ob 10. uri. Pomurka mora dokazati, da je meso še varno Veterinarska uprava je sicer torek izdala pisno odločbo prepovedi dajanja mesa v promet za prehrano ljudi. Kot so povedali za MMC, je delu mesa že pretekel rok uporabe, to meso pa mora Pomurka predati odobrenemu obratu za odstranjevanje živalskih stranskih proizvodov. Tudi za drugi del mesa velja prepoved dajanja v promet za prehrano ljudi, razen če Pomurka ne dokaže, da je meso varno za uživanje, so pojasnili na veterinarski upravi. Kot so nam še povedali na Vursu, bosta njihova inšpektorja jutri prisotna pri preverjanju varnosti mesa, pri čemer bosta zlasti pozorna na njegovo temperaturo, ki naj bi znašala od dve do tri stopinje. Če bo vse v redu, ga bodo začeli deliti. To je mogoče zato, ker se je Abanka odločila odpovedati zastavni pravici nad mesom, saj menijo, da je to zaradi neustreznih razmer hranjenja propadlo. Pomurka lahko prosto razpolaga z mesom, so še sporočili iz Abanke. Abanka se ni želela odpovedati zastavni pravici, čeprav se je zavedala posledic Kot je znano, je zaplet nastal, potem ko so Pomurki zaradi neplačevanja obveznosti 26. marca odklopili električno energijo, hladilniki pa so se začeli segrevati. Abanka je imela zaradi Pomurkinih obveznosti do nje že od leta 2005 zastavno pravico na zalogah družbe. 25. marca je tako Abanka napovedala pregled zalog in Pomurki vročila poziv za izročitev teh zalog, saj je zaradi izklopa električne energije grozilo uničenje mesa. Abanka tako 26. marca ni mogla prevzeti zalog, saj predstavnica Pomurke ni imela pooblastila vodstva za izročitev zalog, so sporočili iz banke. Ali je banka zaloge poskušala prevzeti tudi pozneje, niso zapisali. Dejstvo pa je, da se vse do danes ni odpovedala zastavni pravici nad mesom, čeprav so se v banki zavedali, da meso propada. Pomurka je tako na banko večkrat naslovila prošnjo, naj se odpove zalogam ali pa meso prevzame, a se to do dneva, ko je Vurs ugotovil neprimernost mesa za promet, ni zgodilo. V sindikatu so se namreč namenili meso razdeliti zaposlenim, ki že tri mesece niso dobili plač. Ana Mušič/E. S.", "title": "Pomurkino meso med delavce", "keywords": "Gospodarstvo", "lang": "slovenian"}
{"body": "Odločitev. Upravljalci plaž na Obali so se pritožili zaradi prepovedi pobiranja vstopnin. Inšpektorat za okolje je avgusta lani prepovedal zaračunavanje vstopnine za kopanje v morju na naravnih kopališčih. Tako je odločil po pritožbah kopalcev, saj zakon o vodah določa, da mora biti dostop do morja prost. Upravljalci plaž so se pritožili in zdaj čakajo na odgovor. “Ljudje se ne zavedajo, da vsi stroški vzdrževanja in urejanja plaž padejo na upravljalca,” opozarja Miran Gaspari iz Krkinega Talasa v Strunjanu. Upravljalci oškodovani Razlaga. Če vstopnine ne zaračuna, je imetnik vodne pravice oškodovan na račun uporabnikov plažnih storitev, uporabniki storitev pa obogateni na njegov račun. Zato je zakon o vodah določil izjemo v tretjem odstavku 125. člena, ko je pobiranje vstopnine za kopanje dopustno in zakonito. Vstopnina pokrije stroške V družbi Hoteli Bernardin, ki upravlja plaže v Simonovem zalivu in dve na Bernardinu, pa opozarjajo, da jim zakon o vodah kot imetnikom vodne pravice dovoljuje zaračunavati in pobirati vstopnino za kopanje, če je za njeno izvajanje zgrajen objekt. “Če želi imetnik vodne pravice – to je pravice zavezanca, da lahko organizira kopališče – to izvajati skladno z vsemi predpisi, mora imeti zgrajene objekte, hkrati pa mora opravljati storitve, ki so povezane z velikimi mesečnimi stroški. Glede na to mora biti imetnik vodne pravice upravičen do povračila stroškov v zvezi z opravljenimi storitvami, hkrati pa so uporabniki te storitve dolžni plačati – kar se izrazi prek plačila vstopnine,” utemeljujejo pritožbo.", "title": "Spet vstopnine za plažo?", "keywords": "vstopnina;plaža;Obala", "lang": "slovenian"}
{"body": "Francoski prehrambni velikan Lactalis se je z lastniki dogovoril za prevzem več kot 50-odstotnega deleža v Ljubljanskih mlekarnah. Prevzem bo presodil še urad za varstvo konkurence, potem pa bodo morali Francozi za preostali delež objaviti prevzemno ponudbo. Francoska skupina Lactalis se je dogovorila za prevzem 50,3-odstotnega deleža v Ljubljanskih mlekarnah. Za posel, ki ga mora odobriti še varuh konkurence, so se dogovorili z NFD Holdingom, Factor banko, skladom KD Delniški Dohodkovni, KD Banko in Savo, so sporočili iz Lactalisa. Ljubljanske mlekarne bodo okrepile Lactalisov položaj v regiji jugovzhodne Evrope, kjer je skupina Lactalis eden glavnih igralcev na trgu mleka in mlečnih izdelkov, so še zapisali v sporočilu. Kot so povedali v Lactalisu, so se pogovori z delničarji odvijali prejšnji teden. Vrednosti posla ne razkrivajo, pravijo le, da je cena višja kot v nedavni prevzemni ponudbi Mlekodela, Deželne banke Slovenije DBS in zadrug. Posel bo presojal še urad za varstvo konkurence, družba pa bo morala nato skladno z zakonom objaviti prevzemno ponudbo za preostali delež. Za prevzem Ljubljanskih mlekarn so se odločili zaradi proizvodnih zmogljivosti in blagovnih znamk, ki jih nameravajo razvijati, prestrukturiranje ni predvideno, so zatrdili v družbi. Delničarji so delež ponujali že več let, v Lactalisu pa so zdaj ocenili, da je pravi čas, in se ob prevzemni ponudbi zadrug bolj angažirali glede pogovorov, so še povedali. Mlekodel, DBS in zadruge so v okviru prevzemne ponudbe, ki je trajala od 19. septembra do 19. oktobra in v kateri so za delnico ponujali 6,50 evra v denarju, pridobili 194.713 delnic oz. 4,44 odstotka vseh in svoj lastniški delež v družbi povečali na 36,41 odstotka.", "title": "Ljubljanske mlekarne v francoske roke", "keywords": "ljubljanske;mlekarne;lactalis;prevzem", "lang": "slovenian"}
{"body": "Ena vodilnih svetovnih revij, ki predstavlja nove tehnologije, je v zadnji izdaji Pipistrelova električna letala uvrstila med sedem idej, ki lahko spremenijo svet. Na področju energijske učinkovitosti nimajo prave konkurence, pravijo. Pipistrelovo letalo taurus G4, ki je leta 2011 osvojilo prvo nagrado na Nasinem tekmovanju za energijsko najbolj učinkovito letalo. V Pipistrelu smo počaščeni, da je revija Wired zaznala naše dosežke na tem področju. Ostali bomo osredotočeni na pospeševanje energetske učinkovitosti v letalstvu, so v ajdovskem podjetju velikodušno sprejeli oceno priznane ameriške revije, ki je članek z naslovom Sedem velikih idej, ki lahko spremenijo svet, izpostavila na naslovnici februarske izdaje. Gre za eno vodilnih svetovnih revij za popularizacijo novih tehnologij, zato so v podjetju počaščeni ob omembi. Nekdanji predsednik Danilo Türk in Ivo Boscarol, solastnik in direktor podjetja Pipistrel Foto Kanal A Avtorji članka so iskali ideje za spremembo sveta. Med idejami so bili tudi digitalni prikazovalniki v obliki kontaktnih leč ter ideja, da bi velike puščave spremenili v območja za pridobivanje obnovljivih virov energije. Na veliko zadovoljstvo strokovnjakov iz Ajdovščine pa so kot najboljšo izpostavili idejo, da bi tako kot avtomobili tudi letala postala električna. Pri avtomobilih je mnogo novosti, s katerimi se zmanjšuje vpliv na okolje, smiselno pa bi bilo razmišljati o tem tudi pri letalih, so prepričani avtorji članka. Ocenjujejo, da se bo z gospodarskim in tehnološkim razvojem število poletov do leta 2031 podvojilo, čemur bodo sledili pritiski na letalstvo, da izboljšajo energijsko učinkovitost. Rešitev vidijo v izdelavi mnogo varčnejših in tišjih motorjev, pametnejših navigacijskih sistemov ter zamenjavo manjših motornih letal z električnimi. Na tem mestu strokovnjaki v članku kot izdelovalca prvega električnega štirisedežnega letala omenjajo slovensko podjetje Pipistrel. Pravijo, da na področju energijske učinkovitosti nima prave konkurence. Vse te tehnologije skupaj ponujajo neverjetne možnosti, ki si jih pred desetimi leti ni bilo mogoče niti predstavljati, dodaja David Hinton, eden od vodij raziskav na področju aeronavtike pri Nasi. Pipistrelovo letalo panthera Spomnimo, da je podjetje Pipistrel prvo na svetu razvilo električno dvosedo letalo taurus electro G2. Njihovo letalo pipistrel virus S-wing pa je nato leta 2007 zmagalo na natečaju Nase za osebno letalo prihodnosti. Tudi leto pozneje je zmagalo na Nasinem tekmovanju, Ivo Boscarol pa je za svoje delo dobil nagrado za prispevek k razvoju letalstva. Leta 2011 je ajdovsko podjetje zmagalo na tekmovanju Nase za energijsko najbolj učinkovito letalo. Pogoj za zmago je bil, da letalo preleti 200 milj 322 kilometrov v manj kot dveh urah in porabi manj kot galono goriva 3,8 litra oziroma primerljivo preračunano porabo v elektriki na potnika. Zmago so si prislužili s prvim štirisedežnim električnim letalom na svetu taurus G4. Tako prvo- kot drugouvrščeni letali sta zastavljeni cilj presegli skoraj za polovico. Nagrada je znašala 1,35 milijona ameriških dolarjev oziroma, preračunano, ravno milijon evrov. Tedanji predsednik Republike Slovenije Danilo Türk je po velikem dosežku podjetje odlikoval z zlatim redom za zasluge RS.", "title": "Pipistrelova električna letala med sedmimi idejami, ki lahko spremenijo svet", "keywords": "pipistrel;letalo;električno;elektrika;wired", "lang": "slovenian"}
{"body": "Potem ko je lastnik Prve TV, švedska skupina MTG, na začetku januarja napovedal ukinitev TV3, se je danes tudi uradno začela likvidacija družbe. Ukinitev TV3 je predvidena za konec marca. Likvidacija je od danes vpisana v sodni register, za likvidacijskega upravitelja pa je imenovan generalni direktor družne Gregor Memedović, poročajo Finance. \"TV3 bo delovala le še do konca marca,\" je četrtega januarja za Žurnal24 potrdil Memedović. Razlog za ukinitev TV: monopolizacija in nekonkurenčnost na slovenskem medijskem trgu ter neodzivnost državnih organov. V Pro Plusu so bili takrat nad tem presenečeni. Zaradi ukinitve televizije je odpovedano snemanje tudi vseh napovedanih novih oddaj na TV3. Brez dela pa bo ostalo 39 redno zaposlenih in nekaj več kot 20 honorarno zaposlenih sodelavcev, so takrat povedali na TV3. Več preberite v tej povezavi.", "title": "Začetek konca TV3", "keywords": "TV3;likvidacija", "lang": "slovenian"}
{"body": "Ljubljana - Življenjepis Rada Snežiča, lastnika in direktorja skupine Meltal, ki reciklira in prodaja odpadne barvne kovine, trguje pa tudi z zlitinami, s krovsko-kleparskimi izdelki in strešnimi ploščami, je \"ameriška\" zgodba o uspehu. Potem ko je konec sedemdesetih let minulega stoletja po krajšem stažu v podjetju Primat opravil livarski izpit, je leta 1980, pri 28. letih, v Rušah odprl obrt. Ta se je v skoraj treh desetletjih razvila v skupino šestih podjetij, med katerimi tri domujejo v drugih državah nekdanje Jugoslavije. Skupina Meltal zaposluje okoli 120 ljudi, krovna družba, ki izvaža v deset držav, pa je v letu 2006 ob skoraj stotih milijonih evrov prihodkov ustvarila za dobrih 1,8 milijona evrov dobička. Snežič se že šest let ukvarja tudi z nepremičninskimi posli, predvsem v Mariboru, najbolj znan pa je po nakupu poslovno-upravne zgradbe Hidromontaže in območja Opekarne Košaki, kjer danes domuje Hofer. \"Posebnost Meltala je prav v tem, da podjetje proizvodnje ni selilo tja, kjer je delovna sila cenejša, ampak je izbralo drugačno strategijo. Surovine kupuje v Sloveniji in na Hrvaškem, nato jih da predelati v Avstrijo in Nemčijo, zatem pa polizdelke prodaja po vsej Evropi,\" je zapisano na spletni strani podjetja, ki je bilo leta 2005 nominirano za dravsko-pomursko gazelo. Da Snežič še zdaleč ne ustreza definiciji privatizacijskega \"tajkuna\", dokazujejo tudi njegove težave s politiko. Potem ko je v začetku devetdesetih let zgradil novo livarno v Slovenji vasi, mu država več let zanjo ni izdala uporabnega dovoljenja. Leta 2006 pa je tedanjemu mariborskemu županu Borisu Soviču (SD) zagrozil z ovadbo, ker del območja, na katerem stojijo Meltalove hale, ni hotel opredeliti za centralne dejavnosti. Iz javno dostopnih podatkov je razvidno, da je Snežič v minulih letih poslovno sodeloval s krogom Pivovarne Laško. Še leta 2002 je bil z 0,5-odstotnim lastniškim deležem tretji največji lastnik Radenske. Do leta 2004 je nadzoroval pid Infond, najdemo pa ga tudi med nadzorniki družbe Center naložbe v času, ko jo je prevzelo podjetje-nabiralnik Kolonel. Snežič je Center naložbe, ki je ključno podjetje v lastniški mreži okoli Pivovarne Laško Boška Šrota, nadzoroval do septembra 2006, ko je odstopil, uradno pa ga je skrivnostni največji delničar družbe razrešil leto dni pozneje. Rado Snežič, ki naj bi imel po navedbah revije Manager okoli 13 milijonov evrov premoženja, s čimer naj bi bil celo najbogatejši občan Maribora, je v nasprotju z nečakom Rokom Snežičem, solastnikom podjetja Poravnava, s katerim domnevno nimata poslovnih stikov, zelo redek gost družabnih kronik. V enem izmed brezplačnikov smo lani lahko izvedeli, da poletni dopust preživlja na jahti, zasidrani v srednjem Jadranu. Po podatkih revije Manager se je osebno premoženje družine Snežič močno povečalo, ko je njegova sedanja žena pred leti podedovala nekaj vrednih nepremičnin v Franciji.", "title": "Od livarskega obrtnika do najbogatejšega Mariborčana", "keywords": "gospodarstvo;ekonomija", "lang": "slovenian"}
{"body": "Zavarovalnica Triglav je objavila razpis za prodajo deleža v NLB. Izklicna cena za delnico je 116 evrov. V celotnem paketu, ki se prodaja, je 292.873 delnic. Zavarovalnica Triglav prodaja delež v NLB. Zavarovalnica Triglav in Pozavarovalnica Triglav Re sta objavili javni poziv za zbiranje ponudb za nakup skupno 3,29-odstotnega deleža v Novi Ljubljanski banki NLB. Minimalna izklicna cena za prodajo znaša 116 evrov na delnico, rok za zbiranje ponudb se izteče 25. februarja ob 12. uri. Iz največje slovenske zavarovalnice so sicer že pretekli teden sporočili, da bodo na podlagi prejete ponudbe za nakup delnic NLB objavili javno vabilo k dajanju ponudb za nakup delnic največje slovenske banke. Kdo je dal ponudbo, takrat niso razkrili. Zavarovalnica Triglav prodaja 290.155 delnic oziroma 3,26-odstoten delež, Triglav Re pa 2718 delnic oziroma 0,03-odstoten delež osnovnega kapitala NLB. V celotnem paketu, ki se prodaja, je torej 292.873 delnic. Ponudbe se morajo nanašati na odkup celotnega paketa delnic, rok veljavnosti ponudb pa mora biti najmanj do vključno 15. marca, je še razvidno iz poziva, objavljenega v današnji izdaji časnika Delo.", "title": "Triglav prodaja delež v NLB", "keywords": "zavarovalnica;triglav;pozavarovalnica;triglav;re;nlb;nova;ljubljanska;banka;prodaja;delež", "lang": "slovenian"}
{"body": "Nova Gorica - Predsednik uprave ajdovskega Mlinotesta David Nabergoj je potrdil, da so podjetja iz skupine Mlinotest prevzela novogoriško družbo Pecivo. Izvedeli smo tudi to, da naj bi v kratkem izdali skupno sporočilo, kako bosta Pecivo in Mlinotest dosegala sinergijske učinke. Kot smo poročali, je delnice Peciva kupovala borznoposredniška hiša Poteza. Prodali naj bi jih vsi zaposleni, z izjemo dveh. V lasti Mlinotesta naj bi bilo tako 75 odstotkov novogoriške pekarske družbe. Skrivnostni so tudi pri Potezi, kjer so dejali, da delnic niso kupovali niti za Mlinotest niti za Vipo Holding. Borut Kuharič, predsednik uprave družbe Vipa Holding in predsednik nadzornega sveta Mlinotesta, je pred novoletnimi prazniki dejal, da o prodaji Peciva ne ve nič. Neuradno smo izvedeli tudi to, da je predsednik uprave Peciva Stojan Križaj že obiskal ajdovski Mlinotest, kjer pa obiska niso ne potrdili, ne zanikali.", "title": "Nič uradnega o prevzemu Peciva", "keywords": "gospodarstvo;ekonomija", "lang": "slovenian"}
{"body": "Delodajalci in sindikati so na pogajanjih o kolektivni pogodbi o načinu usklajevanja plač dosegli napredek. Delodajalci so pripravljeni plače zvišati še letos, vendar ne v podjetjih, ki so plače letos že zvišala, in tistih, ki poslujejo z izgubo. Ob tem svojo ponudbo vežejo na to, da bi se hkrati določila plačna politika za naslednji dve leti. O tem, katere plače bi dvignili in za koliko, niso govorili. Delodajalci bodo pisni predlog predstavili v ponedeljek. Delodajalci bi poleg dviga v letošnjem letu pristali tudi na to, da bi se februarja naredil še poračun za razliko do dejanske inflacije za leto 2007, vendar vse vežejo na paketno rešitev. Pozitiven odziv delodajalcev Kot pravi Rebolj, bodo vztrajali pri dvigu osnovnih plač. Recimo, da je majhen korak storjen - kaže, da so delodajalci le pripravljeni že letos narediti korekcijo plač glede na rastočo inflacijo, je današnja pogajanja komentiral predsednik Zveze svobodnih sindikatov Slovenije Dušan Semolič. Dodaja, da je sam osebno previden, ker so pri plačni politiki pomembni detajli , da pa noče podcenjevati te geste delodajalcev. Naredili smo korak v pravo smer, je po pogajanjih povedal predsednik sindikalne centrale Pergam Dušan Rebolj. In sicer, pravi, ker so delodajalci pozitivno odgovorili na vprašanji, ali so pripravljeni že letos dvigniti plače in ali bi jih dvignili februarja še dodatno za razliko do polne inflacije. Vprašanje, za koliko in katere plače, ostaja odprto. Kot pravi Rebolj, bodo vztrajali pri dvigu osnovnih plač. Reševanje vprašanj v paketu Vodja delodajalske pogajalske strani Jože Smole z Gospodarske zbornice Slovenije je povedal, da so se pripravljeni dogovoriti za paketno rešitev, s katero bi hkrati rešili usklajevanje plač zaradi visoke inflacije v letu 2007 in določili plačno politike z novo kolektivno pogodbo za leti 2008 in 2009. Zavzemajo se za to, da bi bila izvzeta podjetja, ki so letos že zvišala plače zaradi inflacije, in tista, ki poslujejo z izgubo, da ne bi ogrozili njihovega poslovanja in s tem delovnih mest. Po Smoletovih besedah rešitev vežejo na to, da bi delojemalci odstopili od zahteve, da bi se dvignilo vse osnovne plače, torej, da bi tudi nova kolektivna pogodba določala dvig izhodiščnih plač. Strani se bosta ponovno srečali 26. novembra, do takrat pa bodo delodajalci pripravili svoj predlog v pisni obliki. Stavka sredi decembra Člani Sindikata papirne dejavnosti Slovenije, ki je del sindikalne centrale Pergam, bodo 11. decembra pripravili 24-urno splošno stavko v papirni in papirnopredelovalni dejavnosti. Glavni razlog je, da se predstavniki delodajalcev v panogi nočejo pogajati o dodatnem dvigu plač, in sicer za 3,5 odstotka, je danes povedal predsednik Pergama Dušan Rebolj. Po šestih mesecih dopisovanja se niti niso hoteli usesti za pogajalsko mizo, je dejal Rebolj. Pred dvema letoma so se dogovorili, da se bodo plače zvišale za 2,5 odstotka, sindikat pa je maja letos zahteval dvig za 3,5 odstotka. Po Reboljevih besedah Pergam v papirništvu zastopa okoli 10.000 zaposlenih. Delodajalci so jim odgovorili, da se bodo pogajali, ko bodo končana pogajanja na ravni države. Pogajanja o kolektivni pogodbi o načinu usklajevanja plač, ki velja za okoli 40.000 zaposlenih, ki niso vključeni v panožne kolektivne pogodbe, nimajo nobene stične točke s papirno industrijo, je dejal Rebolj.", "title": "Zvišanje plač že letos?", "keywords": "sindikat;papir;papirna;dejavnost;stavka;splošna;pergam", "lang": "slovenian"}
{"body": "Družini iz Kamnika se je sprožil detektor in jo tako rešil pred zastrupitvijo. Problematični so stanovanjski bloki, v katerih je dejavnikov tveganja več, a ljudje tega ne vedo. “Ker sva se lani preselila v novo stanovanje, peč v njem pa je bila stara 12 let, sva pred začetkom ogrevalne sezone za vsak primer kupila detektor ogljikovega monoksida. Nikoli si ne bi mislila, da nas bo dvakrat rešil pred plinom,” nam je povedala Teja Kumelj, ki je pred dobrima dvema tednoma že drugič doživela alarm zaradi povečane koncentracije ogljikovega monoksida. Zamenjali so peč Dejavnike tveganja lahko bistveno zmanjšate z upoštevanjem preventivnih ukrepov, ob odpovedi teh pa z ustreznim detektorjem. Gašper Golob, Detektor sistemi “Ko smo dojeli, kaj se dogaja, smo takoj prezračili prostor. Bila je nedelja in serviser peči se je lahko oglasil šele v torek. Vzroka nastanka sicer ni bilo mogoče ugotoviti. Ker se je alarm znova sprožil čez nekaj dni, sva se odločila za menjavo plinske peči z novo, kondenzacijsko, takšno, ki zrak črpa od zunaj, ne iz prostora,” je pojasnila Kumeljeva. “Pri pregledu prostora sem ugotovil, da imajo plinsko peč na naravni vlek v prostoru, kjer je tudi ventilator. Takšnega tipa peči tam ne bi smelo biti, saj se lahko v prostoru ustvarja podtlak,” je povedal Gašper Golob iz podjetja Detektor sistemi. Še en primer iz Ljubljane Konec leta se je smrtonosni plin kopičil tudi v enem od stanovanj na Kamnogoriški cesti v Ljubljani. Ker je policija v sodelovanju z izvedenci, ki ugotavljajo vzrok uhajanja, opravila ogled, smo jih povprašali o morebitnih drugih podobnih primerih v ljubljanskih naseljih, a podatkov na tak način ne spremljajo. Smrti zadnja leta manj • Podatki. Po podatkih inštituta za varovanje zdravja je od leta 1997 do leta 2010 v Sloveniji zaradi ogljikovega monoksida umrlo 187 ljudi. Od leta 2007 je bilo smrtnih žrtev manj kot 10 na leto, pred tem pa tudi do 22 (leta 1998). • Bolnišnična oskrba. Zadnji podatek o številu bolnišničnih obravnav zaradi nenamerne zastrupitve z ogljikovim monoksidom je za leto 2009 – takrat je bilo hospitaliziranih 45 ljudi. Največ obravnav po letu 2000 je bilo leta 2003 (65 ljudi) in leta 2005 (53 ljudi). Golob je pri tem opozoril, da je bistveno več dejavnikov tveganja kot v hišah v stanovanjskih blokih, kjer so nameščene plinske peči na naravni vlek (s tako imenovanimi atmosferskimi gorilniki). Teh je v Ljubljani precej. “Že v osnovi je šlo za neustrezno namestitev, ki pa naj bi bila v času gradnje pred desetletji v skladu s takratno zakonodajo,” je pojasnil. Problematični so lahko zamašeni skupni prezračevalni sistemi, neizvajanje servisnih pregledov, moten dovod zraka v prostor, kjer je peč, pa tudi oddajanje stanovanj v najem, kjer najemniki niso seznanjeni z varno uporabo naprav. “V izolskem naselju Livade so tako denimo imeli nezaščitene prezračevalne sisteme, ki so bili zamašeni tudi s ptičjimi gnezdi,” je še povedal Golob. Zakaj ogroža zdravje?", "title": "Rešeni pred zastrupitvijo", "keywords": "ogljikov monoksid;detektorji", "lang": "slovenian"}
{"body": "Banke potrebujejo kapitalsko infuzijo Stanje domačih bank je za zdaj zadovoljivo, vendar poslabšanje ni izključeno, je dejal guverner Marko Kranjec, ki hkrati poziva k hitri konsolidaciji vodstva NLB-ja. Od konsolidacije je odvisna tudi učinkovita realizacija vladnega programa, zato se nam zdi to še toliko pomembnejše, je v odzivu na odstop dosedanjega predsednika uprave NLB Draška Veselinoviča, ki ga je sprejel nadzorni svet banke, poudaril Kranjec. Zdi se nam sorazmerno nenavaden način izbire novega predsednika uprave, in to nam zbuja dvome, ali se bo lahko ta konsolidacija zgodila v kratkem času, je še povedal guverner Banke Slovenije. Ob tem je pojasnil, da predstavlja bilančna vsota NLB-ja tretjino slovenskega bančnega sistema. Dodatnim komentarjem se je prvi mož Banke Slovenije izognil. Poročilo o finančni stabilnosti Kot rečeno, je stanje bank zadovoljivo, a bi nadaljnjo zaostritev lahko v kriznih časih prinesla povratna zanka iz realnega sektorja. Član Sveta Banke Slovenije Božo Jašovič je ob predstavitvi letnega poročila o finančni stabilnosti poudaril, da je za povečanje posojilne dejavnosti bank do nefinančnih institucij in gospodinjstev, ki se je zmanjšala zaradi porušenja zaupanja na medbančnem trgu, najprej treba zagotoviti normalizacijo zadolževanja bank v tujini, pri čemer je treba z državnimi jamstvi zagotoviti, da bodo banke z izdajanjem bančnih obveznic prišle do dolgoročnejših virov. Jašovič dodaja, da morajo lastniki bankam zagotoviti dodaten kapital, saj bodo banke, ki bodo bolj kapitalizirane, bolje prestale krizo. Prav zato je po njegovem prepričanju izjemno pomembno, kako bodo ravnali lastniki bank. V tem kontekstu igra ključno vlogo tudi država kot lastnik, in ne zgolj kot porok za novo zadolževanje bank, dodaja. Slovenske banke za zdaj zagotavljajo dovolj kapitala, a daljša ko bo gospodarska kriza, več bo tudi izgub na posojilnem portfelju, zato je nujno, pravi Jašovič, čim prej začeti izvajati vladne protikrizne ukrepe, kot je jamstvena shema za bančna posojila podjetjem.", "title": "Kranjec NLB, konsolidiraj se", "keywords": "Gospodarstvo", "lang": "slovenian"}
{"body": "V Revozu so 16. avgusta zmanjšali proizvodnjo avtomobilov z 900 na 750 na dan. Gre za prilagajanje povpraševanja na trgu, zaradi česar niso podaljšali pogodbe okoli 160 delavcem. Do konca leta bodo v Revozu proizvedli 750 avtomobilov na dan. V Revozu so po kolektivnem dopustu oz. 16. avgusta prešli na obratovanje v dveh izmenah in pol, kar pomeni, da so proizvodnjo zmanjšali z 900 na 750 vozil na dan. Kot so pojasnili v podjetju, gre za prilagajanje proizvodnje povpraševanju na trgu, zmanjšanje proizvodnje pa naj bi načrtovali že od začetka letošnjega leta. Twingo prehaja v drugo fazo življenjskega cikla Do manjšega povpraševanja po modelih, ki jih izdelujejo v Revozu, je po eni strani prišlo zaradi ukinitve spodbud za nakup novih vozil v večini evropskih držav, po drugi strani pa zato, ker twingo prehaja v drugo fazo življenjskega cikla, ko tudi sicer naročila praviloma upadajo, so pojasnili v Revozu. Brez dela je ostalo okoli 160 delavcev Zaradi zmanjšanega obsega proizvodnje v Revozu delovnega razmerja niso podaljšali okoli 160 delavcem, med katerimi je večina najemnih delavcev iz tujine. Kot pravijo, imajo v Revozu še vedno zelo visoko raven proizvodne zasedenosti, saj že od leta 2007 poslujejo v treh izmenah. Proizvodnja winda in twinga v Revozu Foto Miro Majcen Načrti Revoza usmerjeni v leto 2013, ko prideta nova modela twinga in smarta Glede poslovanja v drugi polovici leta v Revozu ocenjujejo, da bo to še vedno ostalo na dobri ravni, predvidoma bodo tudi ohranili proizvodno raven v dveh izmenah in pol. Sicer pa so v Revozu usmerjeni v leto 2013, saj je Renault že potrdil, da bo potekala proizvodnja novega twinga in novega smarta v Revozovi tovarni v Novem mestu, je pojasnila tiskovna predstavnica Revoza Nevenka Bašek Zildževič. Novi twingo in smart bodo sicer izdelovali v okviru partnerstva med zvezo Renault-Nissan in nemškim Daimlerjem. Tudi proizvodnja clia II, ki se bo počasi umaknil iz prodaje, zaenkrat še ostaja. Kot pravijo v podjetju, je načrtovana še vsaj za drugo leto, zaustavitev proizvodnje pa ni dokončno določena.", "title": "V Revozu z manjšo proizvodnjo avtomobilov", "keywords": "revoz;twingo", "lang": "slovenian"}
{"body": "Sodišče je odločitev o stečaju podjetja CPL zavleklo za skoraj mesec dni. V tem času naj bi finančni izvedenec ugotovil, ali je podjetje res insolventno. Nekateri se bojijo, da bo vodstvo v tem času prodalo mehanizacijo.", "title": "Sodišče za zdaj zadržalo stečaj CPL", "keywords": "CPL;stečaj;sodišče;zadržanje", "lang": "slovenian"}
{"body": "Začetek nadzorovanega ugašanja Probanke in Factor banke Da bi preprečili morebitno paniko in s tem t. i. bank run varčevalci naenkrat zahtevajo svoje depozite nazaj in posledično povzročijo propad banke, so se v Banki Slovenije odločili, da likvidacijo bank objavijo pred koncem tedna, ko so banke zaprte. Ključni element pri tem bo zaupanje vlagateljev v bančni sistem, poudarjajo, zaradi česar so pripravili tudi spisek 21 vprašanj in odgovorov, ki bi se deležnikom lahko porodila ob procesu nadzorovane likvidacije obeh bank preberete si jih lahko v pripeti datoteki. Ali jim je uspelo, bo znano v ponedeljek. 21 vprašanj in odgovorov Banke Slovenije o nadzorovani likvidaciji Factor banke in Probanke Če se torej sprašujete, kaj je razlika med stečajem in nadzorovano likvidacijo, je ključna razlika v tem, da ob morebitnem nadzorovanem prenehanju poslovanja banka še vedno posluje. Premoženje banke se unovči postopno, medtem ko ob morebitnem stečaju banke tej preneha bančna licenca, v celoti pa so poplačani le zajamčeni depoziti. Terjatve drugih upnikov, vključno z imetniki podrejenih finančnih instrumentov, so poplačane po prodaji stečajne mase, zneski, ki se iz tega iztržijo, pa so praviloma nizki.Jamstva za vse vloge Ob morebitni likvidaciji Factor banke in Probanke, skupaj imata okoli štiriodstotni tržni delež ali za okoli 2,1 milijarde evrov bilančne vsote, bo država za vloge vseh navadnih upnikov, tudi fizičnih oseb, ne glede na višino jamčila v celoti. Finančni minister Uroš Čufer je v Odmevih že napovedal, da je država v ta namen v proračunu že rezervirala 1,2 milijarde evrov, zeleno luč za garancije v znesku 1,03 milijarde evrov pa je prižgal tudi Bruselj. Obe banki bosta tekoče poravnavali tudi vse zapadle obveznosti do zaposlenih, dobaviteljev ... Dokapitalizacija obeh bank se bo izvedla s pretvorbo obstoječih depozitov države v posamezni banki v kapital banke in, če bo potrebno, tudi z dodatnimi vplačili v instrumente, ki se upoštevajo pri izračunu kapitala banke. Ali bo dejansko potreben denar proračuna, je odvisno od tega, ali bo prisilni upravi uspelo unovčiti premoženje po knjigovodski vrednosti, kar pa je glede na trenutna gospodarska gibanja zelo malo verjetno. Nespremenjeni ostajajo tudi pogoji varčevanja in odplačevanja posojil. Vseeno pa ima izredna uprava banke pooblastila, da proda posle drugim bankam, vendar pa to ne spremeni obveznosti oz. pravic komitentov. Ti lahko tudi zahtevajo vračilo depozitov po pogojih, ki so jih z banko določili v pogodbi. Prečiščenje bo sledilo očitno bolj na silo In kaj likvidacija pomeni za preostali bančni sistem? Po besedah Banke Slovenije negativnih posledic za druge banke ne bi smelo biti. Se pa bo v prihodnjih letih zagotovo spremenila slika slovenskega bančnega sistema. Likvidacija obeh bank je namreč odraz razmer in težav, ki trajajo od začetka finančne krize leta 2008 in ki smo jih zadnja leta predvsem pometali pod preprogo. V tem času kljub poslabšani finančni sliki bistvenih sprememb v lastniški strukturi bank ni bilo. Konec leta 2012 je na ozemlju Slovenije delovalo kar 18 slovenskih bank in tri hranilnice s skupno bilančno vsoto 45,3 milijarde evrov. Od tega so pri nas poslovale tri podružnice tujih bank s skupno bilančno vsoto 767,3 milijona evrov in sedem podrejenih družb z bilančno vsoto 13,5 milijarde evrov, kažejo podatki Banke Slovenije. Slovenski bančni trg je torej močno razdrobljen in lastniško neprilagojen na nove razmere, petkovo dogajanje pa kaže, da bo v prihodnjih letih sledilo, očitno precej prisilno, združevanje manjših bank in posledično lastniška koncentracija. Ekonomist Jože P. Damijan je tako že napovedal obstanek le treh ali štirih slovenskih bank. V kakšni obliki, pa je ta trenutek še težko napovedati. Zaradi procesov prestrukturiranja NLB-ja in NKBM-ja trenutno ne smeta iti v nakupe. Slednja je tudi že predvidena za prodajo, na srednji rok pa bo iz državnih rok najverjetneje ponovno šel še NLB. Medijsko bolj obravnavana je bila tudi napovedana spojitev Gorenjske banke in Abanke, kjer po besedah poznavalcev že potekajo konkretne dejavnosti, a bo končen izid odvisen od volje lastnikov. Mogoči so tudi prevzemi tujih bank, ki v Sloveniji že poslujejo Sparkasse oz. Erste Bank, Sberbank, Unicredit, Intesa SanPaolo. Nadaljnje likvidacije in morebitni poznejši prevzemi pa ta trenutek niso najverjetnejši, saj v centralni banki zatrjujejo, da je likvidnostni položaj drugih bank in hranilnic stabilen.", "title": "Likvidacija bank – brez panike, vaše vloge so varne", "keywords": "Gospodarstvo;MMC priporoča", "lang": "slovenian"}
{"body": "Ljubljana - Davčna uprava RS (Durs) je v teh dneh začela izdajati odločbe o odmeri dohodnine za leto 2008 tistim zavezancem, ki so podali ugovor zoper informativni izračun dohodnine ali pa so vložili napoved za odmero dohodnine. Skupaj bo izdanih 94.158 dohodninskih odločb, od tega 67.950 v teh dneh, vse pa najpozneje do 31. oktobra. Durs je v začetku maja izdala dober milijon informativnih izračunov dohodnine za leto 2008. Za ugovor se je odločilo 72.817 zavezancev, pri čemer se je večina ugovorov nanašala na spreminjanje podatkov o vzdrževanih družinskih članih. Poleg tega je davčna uprava prejela še 21.341 napovedi za odmero dohodnine od tistih zavezancev, ki informativnih izračunov niso prejeli. Med 67.950 odločbami, ki jih Durs zavezancem v teh dneh pošilja z osebno vročitvijo, jih je dve tretjini z vračili, slabih 30 odstotkov pa z doplačili. Skupni znesek vračil znaša 18,4 milijona evrov, doplačil pa 8,9 milijona evrov. Datum vračila dohodnine je 10. september, rok za doplačilo dohodnine pa je 30 dni od datuma vročitve odločbe. Zoper odločbo je možna pritožba, ki pa ne zadrži izvršitve, so sporočili iz Dursa.", "title": "Durs pošilja še zadnje dohodninske odločbe za lani", "keywords": "gospodarstvo;ekonomija", "lang": "slovenian"}
{"body": "Sanacija s pomočjo družbe A. T. Kearney že poteka Slovenske železnice so leta 2010 prepolovile izgubo iz poslovanja, ki je po prvih ocenah znašala 10,5 milijona evrov. Celotna izguba je dosegla nekaj manj kot 20 milijonov. Poslovni načrt za letos predvideva le 4,9 milijona evrov izgube iz poslovanja. Vodstvo družbe si želi doseči pozitivno ničlo. V tovornem prometu je bilo od januarja do konca novembra prepeljanega 15,8 milijona ton blaga, kar je 11,6 odstotka več od načrtov in 17,2 odstotka več kot lani. V potniškem prometu je bilo prepeljanih 14,8 milijona potnikov, kar je 4,8 odstotka manj od načrtov in za dober odstotek manj kot v enakem obdobju lani. Generalni direktor železnic Goran Brankovič je po seji nadzornega sveta povedal, da so na lansko izgubo bistveno vplivale tečajne razlike med evrom in švicarskim frankom v višini 8,5 milijona evrov, odpis izgube v naložbo AKS 2,5 milijona evrov in devet milijonov evrov obresti. Družba je, tako Brankovič, občutno izboljšala denarni tok, in sicer za 30 milijonov evrov, poleg tega se je namesto za 57 milijonov evrov zadolžila le za 22 milijonov evrov in že odplačala 12 milijonov glavnic. Letos bodo morali odplačati 25 milijonov evrov glavnic in 11 milijonov obresti. Letos bodo odpustili še 200 ljudi Lani jim je uspelo za odstotek znižati stroške dela, ki so bili prvič po osamosvojitvi nižji od 50 odstotkov. Železnice so lani število zaposlenih znižale za 830 oziroma za približno 12 odstotkov. Zmanjšanje števila zaposlenih je, tako Brankovič, potekalo brez večjih socialnih pretresov. Cilj za letos je število zaposlenih zmanjšati še za 200. Po Brankovičevih pojasnilih je prejšnji teden že potekal prvi sestanek s svetovalno družbo A. T. Kearney, ki bo pomagala pri sanaciji. Na njem so določili štiri področja delovanja svetovalne družbe reorganizacijo, strategijo, hitri obrast in optimizacijo poslovnih procesov. Pri finančni sanaciji je Brankovič izpostavil terjatev do države 134,4 milijona evrov zaradi prelivanja sredstev iz tovornega prometa v infrastrukturo, ki ga je ugotovila posebna revizija. Zajec Modernizacija nujna Izboljšanje poslovanja Slovenskih železnic pozdravlja tudi predsednik nadzornega sveta Igor Zajec, ki se strinja z mnenjem države, lastnika železnic, da je modernizacija železniške infrastrukture nujna. Prvi korak je skorajšnji začetek gradnje drugega tira na progi Koper-Divača, a Zajec ob tem opozarja, da samo drugi tir ni dovolj. Potrebujemo celotno infrastrukturo, tako na 5. kot na 10. prometnem koridorju. Slednji je za nas ekonomsko pomembnejši, poudarja.", "title": "Železnice lani s pol manjšo izgubo iz poslovanja", "keywords": "Gospodarstvo", "lang": "slovenian"}
{"body": "Položaj invalidov se mora izboljševati ne glede na krizo, je danes na slovesni akademiji ob mednarodnem dnevu gluhih in 60-letnici delovanja Društva gluhih in naglušnih severne Primorske v Novi Gorici dejala predsednica vlade Alenka Bratušek Premierka je spomnila, da so bili v zadnjem obdobju sprejeti že trije zakoni, ki urejajo problematiko ljudi z okvaro sluha, vendar pa ostaja še veliko dela, je dodala. Obljubila je, da bodo vsi pravilniki, ki jih še vedno pogrešajo gluhi in naglušni, pripravljeni čim prej. Bratuškova prav tako meni, da bodo diskriminatorni položaj gluhih in naglušnih popravili in izboljšali njihov položaj s politiko enakih možnosti in s sodelovanjem tako države in strokovnjakov kot Zveze gluhih in naglušnih Slovenije kot krovne organizacije. V življenju gluhih in naglušnih kljub nekaterim izboljšavam ostaja še vrsta nerešenih vprašanj, od pravice do uporabe tehničnih pripomočkov do pravice do osebne asistence, je povzela. \"Strinjam se z vami, ko pravite, da je zvok srca pri vseh ljudeh enak,\" je dejala. \"Vaše misli imajo enako težo in moč, le način, kako pridejo do drugih, je svojstven, a zato ne smejo ostati neslišane,\" je poudarila premierka, ki je gluhim in naglušnim zatem voščila v znakovnem jeziku. Čim prej zakon o osebni asistenci Predsednik Zveze društev gluhih in naglušnih Slovenije Mladen Veršič pa je v nagovoru izpostavil pričakovanje, da bo čim prej zaživel zakon o izenačevanju možnosti invalidov in da bo gluhim priznan tehnični pripomoček, kot je priznan vsem drugim invalidom. Čim prej je treba po njegovih besedah sprejeti tudi zakon o osebni asistenci invalidov, poleg tega pa v zvezi pričakujejo, da bo zaživel zakon o usmerjanju otrok s posebnimi potrebami, ki omogoča izobraževanje gluhih otrok v znakovnem jeziku. Izobraževanje je gluhim še vedno nedostopno, je dejal. Vodji poslanske skupine Pozitivne Slovenije Janiju Möderndorferju je po slovesnosti izročil peticijo, s katero zveza poudarja nujnost sprejetja pravilnika o tehničnih pripomočkih, je predsednik zveze povedal za STA. Prireditve so se med drugimi udeležili tudi varuhinja človekovih pravic Vlasta Nussdorfer in župan občine Nova Gorica Matej Arčon ter predstavniki različnih invalidskih organizacij.", "title": "Bratušek: Položaj invalidov se mora izboljšati", "keywords": "brat;invalidi;položaj", "lang": "slovenian"}
{"body": "Konec tedna se je v okolici Trsta zgodila nesreča. En slovenski potapljač je umrl, drugi se za življenje še bori. Slovenska potapljača iz okolice Pirana sta se konec tedna potapljala v bližini Trsta. Za 41-letnega biologa se je to končalo tragično, usoda njegovega mlajšega kolega pa bo znana v dveh dneh. \"Po nepreverjenih informacijah sta fanta testirala rebreatherje. To so naprave za potapljanje na zaprt sistem – se pravi, da imaš samo jeklenko s kisikom in notri računalnik dela mešanico zraka, ki jo potrebuješ. Kot kaže, je na obeh rebreatherjih prišlo do neke okvare. Možnosti za te okvare – po izjavah naših inštruktorjev – sta naslednji: da je bilo premalo kisika oziroma preveč ogljikovega dioksida ali pa so bile jeklenke napolnjene tam, kjer so izpušni plini, torej z monoksidom,\" nam je povedal Vladimir Ban, načelnik Podvodne reševalne službe in podpredsednik Slovenske potapljaške zveze. Enega izmed fantov so našli po dveh urah na sedmih metrih, drugega na štirih. Oba sta bila dokaj izkušena potapljača, a vseeno je tu izkušenost relativna. Tu moraš poslušati svoje telo, če kaj ni v redu, začutiš, da je z mešanico nekaj narobe, da ti postane vroče ...Vladimir Ban Izkušenost je tu relativna Policija je rebreatherje vzela za potrebe preiskave. Ob tem Ban poudarja še naslednje: \"Postavlja se vprašanje, zakaj se ti fantje ali dekleta ne obrnejo po pomoč k drugim. Mi imamo v Sloveniji dva vrhunska, res vrhunska inštruktorja: Igorja Vrhovca in Dada Podnarja. Oba imata 20-letne izkušnje, od tega 10-letne z rebreatherji. Vse te stvari poznata. In ta Voyager (zaprtokrožni sistem, op. a.) je pri naših fantih poznan kot nezanesljiv.\" \"On je izjemno fajn fant\" 31-letni potapljač, ki je trenutno v komi, je sicer zaposlen na morski biološki postaji v Piranu. \"Danes je to za nas prevelik šok. Za nesrečo smo izvedeli, ko smo prišli v službo, in ne vemo nič več. On je izjemno fajn fant in potapljač,\" nam je povedala ena izmed njegovih sodelavk. Vzrok nesreče še vedno ni znan. V naslednjih 48 urah naj bi postalo jasno, ali bo ponesrečeni potapljač preživel ali ne.", "title": "En potapljač umrl, drugi je v komi", "keywords": "potapljač;oseba;nesreča potapljača;nesreča;italija;država;dežela;piran;mesto;vas", "lang": "slovenian"}
{"body": "Le 600 metrov od meje slovenskega morja Nov načrt za lokacijo plinskega terminala v Tržaškem zalivu za Slovenijo ni ugoden, saj je ta še vedno preblizu slovenskih voda. Španska družba Endes je za novo lokacijo predlagala točko, ki je nekoliko bližje italijanskemu Gradežu, a še vedno le 600 metrov od meje slovenskih ozemeljskih voda in enako kot v prvotnem načrtu oddaljena od Pirana. Vlagatelji potrebe po slovenskem soglasju tudi tokrat ne omenjajo. Načrtovalci zagotavljajo, da bi terminal v morju razbremenil plovne poti k tržaški in koprski luki in zmanjšal tveganje incidentov, medtem ko okoljevarstveniki opozarjajo, da je lokacija preblizu turističnih krajev. Trije terminali v Tržaškem zalivu? Tržaški terminal, načrtovani kopenski terminal v Žavljah pri Miljah in morebitna gradnja koprskega plinskega terminala, bi pomenili največjo zgostitev tovrstnih objektov in tankerjev na svetu, saj bi v majhnem Tržaškem zalivu delovali kar trije terminali, piše Dnevnik. Naložba v terminal na morju sicer že tri leta čaka na odobritev vlade, saj so jo v času Prodija ustavili zeleni in komunisti. Na letošnjih aprilskih volitvah največ možnosti za zmago pripisujejo stranki Silvia Berlusconija in stranki Valterja Veltronija, ki odločno zagovarjata gradnjo vseh načrtovanih plinskih terminalov v Tržaškem zalivu.", "title": "Lokacija terminala je neustrezna", "keywords": "terminal;plinski;tržaški", "lang": "slovenian"}
{"body": "Indijske oblasti ukazale dobavo goriva letalskemu prevozniku Air India naj bi bil rešitelj za Adrio Airways, toda indijski nacionalni prevoznik ima tudi sam negotovo usodo. Mučijo ga obsežni dolgovi, težave pri oskrbi z gorivom in nezadovoljni delavci. Ob obisku slovenskega premierja Boruta Pahorja v Indiji so podpisali memorandum o sodelovanju med Adrio Airways, Aerodromom Ljubljana in Air India, ki naj bi na poletih v Severno Ameriko opravila postanke na ljubljanskem letališču. S tem bi bil Adrii Airways omogočen neposreden dostop do ameriškega in indijskega trga, zagotovljeno bi bilo tudi dodatno število potnikov na obstoječih linijah. Air India naj bi v Ljubljano začel leteti v začetku poletne sezone, s koncem marca, ali v začetku zimske sezone, s koncem oktobra. Začetek poletov naj bi bil odvisen tudi od tega, kdaj bo indijski nacionalni prevoznik dobil letala boeing 737, katerih dobava zamuja. Toda težav pri dobavi omenjenega letala ni samo pri ameriškem proizvajalci, govori se namreč, da naj bi Air India kar sam odložil naročilo. Glavni razlog za to so finančne težave, v katere je močno zabredla indijska letalska družba. Velika izguba Air India je v lasti vlade in je največji letalski prevoznik v Indiji, a so mu primat na trgu že davno prevzele druge indijske letalske družbe, potem ko je pred 20 leti prišlo do deregulacije indijske letalske industrije. Letošnjega marca je imela družba rekordno izgubo, za več kot milijarde evrov, in oblasti že resno razmišljajo o umiku iz lastništva. S tem so ogrožene nadaljnje finančne injekcije in tudi sama usoda družbe. V družbi in v vladi sicer zanikajo, da bi se vlada umaknila, a priznavajo, da je bilo preteklosti podjetje priča slabemu vodenju. Toda težave se kopičijo. Ta teden so zaposleni zagrozili s stavko, če podjetje ne bo redno izplačevalo plač in prišlo na dan z načrtom za izhod iz krize. Vladni ukaz za dobavo goriva Si je pa podjetje ta teden vsaj zagotovilo nadaljnje polete za svoja letala, potem ko je vlada ukazala dobavo goriva za naslednje tri mesece. Konec maja in v začetku so morali namreč odpovedati nekaj deset poletov, saj naftna podjetja zaradi neplačanih računov niso hotela napolniti rezervoarje letal. Da se težave pri Air India pojavljajo na vseh ravneh, dokazuje tudi pripoved novinarke pri New York Times, ki je delila zgodbo novega pilota pri indijskemu prevozniku. Ta je med enim od poletov prišel do grozljivega odkritja, ko je vstopil v pilotsko kabino in videl, da sta oba pilota kar časopisom prekrila okna, da jima ne bi svetilo sonce v oči, kar je huda kršitev pravil. Indijski minister za civilno letalstvo Vadžalr Ravi je napovedal, da bo vlada v prihodnjih tednih potrdila načrt prestrukturiranja dolgov, takrat pa bo znana usode družbe in verjetno tudi usoda slovenskega sodelovanja, ki naj bi bilo odrešilno za našega letalskega prevoznika.", "title": "Air India z milijardo evrov dolga prihaja na Brnik", "keywords": "Gospodarstvo", "lang": "slovenian"}
{"body": "Nikozija - Trojka mednarodnih posojilodajalcev - Evropske komisije, Evropske centralne banke (ECB) in Mednarodnega denarnega sklada (IMF) - je na Cipru začela drugo revizijo položaja države. Osredotočila se bo na reforme bančnega sektorja in načrt privatizacije državnih podjetij, od njene ocene pa bo odvisno, ali bo ranljiva država dobila nov obrok posojila. Predstavniki trojke se bodo v Nikoziji sestali s ciprskim finančnim ministrom in guvernerjem ciprske centralne banke, v sredozemski državi pa se bodo predvidoma mudili do 8. novembra. Ob koncu prve revizije so mednarodni posojilodajalci menili, da Ciper pri izpolnjevanju pogojev iz programa pomoči že beleži napredek tako na področju uvajanja sprememb v bančnem sistemu kot pri implementaciji strukturnih reform, piše nemška tiskovna agencija dpa. Ciper je marca zaradi kolapsa prenapihnjenega bančnega sistema, ki je z visokimi obrestnimi merami in naklonjenim zakonodajnim okvirom privabljal denar različnih bogatašev in podjetij, predvsem iz Rusije, prejel finančno pomoč območja evra. Evrske države so mu v zameno za izpolnjevanje pogojev namenile 10 milijard evrov. Nikozija je v tej luči temeljito prestrukturirala dve največji banki. Donedavno druga največja banka Laiki je šla v likvidacijo, njeno premoženje pa so razdelili na dobro in slabo. Prvo se je preneslo na največjo banko Bank of Cyprus, drugo pa na ciprsko obliko t.i. slabe banke. Imetniki vlog v Bank of Cyprus nad 100.000 evrov, med katerimi so prevladovali ruski državljani, so morali za reševanje banke prek mehanizma bail prispevati 47,5 odstotka vrednosti svojih vlog, ki so jim jo pretvorili v delnice. Na ta način se je banka dokapitalizirala za okoli osem milijard evrov.", "title": "Trojka na Cipru začela drugi pregled", "keywords": "gospodarstvo;ekonomija", "lang": "slovenian"}
{"body": "Višina trošarine odvisna od cene Vlada je na dopisni seji sprejela uredbo, s katero se bodo v skladu z julija sprejeto novelo zakona o trošarinah cene cigaret 1. avgusta zvišale s 74 na 77 evrov za 1.000 cigaret. Poleg zvišanja trošarin uredba, ki so jo pripravili na ministrstvu za finance, uvaja tudi nov način izračunavanja specifične in proporcionalne trošarine, ki skupaj sestavljata celotni znesek trošarine. Po starem načinu, ki bo v EU-ju veljal do 1. januarja 2014, so se trošarine izračunavale na osnovi najbolj prodajanega cenovnega razreda, po novem pa se bo izračunavalo tehtano povprečje drobnoprodajne cene. Višina trošarine odvisna od cene Trošarina 77 evrov tako ne bo fiksen znesek, saj bo odvisna od proporcionalne trošarine, izražene v drobnoprodajni ceni. Specifična trošarina znaša 0,3910 evra za zavojček oz. 19,55 evra za 1.000 cigaret, proporcionalna trošarina pa znaša 46,1446 odstotka drobnoprodajne cene. Trošarina v višini 77 evrov bo tako veljala za tiste cigarete, ki se prodajajo po ceni 2,49 evra ali po nižji ceni, kar predstavlja določeno varovalko pred nizkocenovnimi prodajalci. Pri dražjih cigaretah pa bo lahko trošarina višja od 77 evrov, so pojasnili na ministrstvu. DZ je 6. julija sprejel novelo zakona o trošarinah, ki prinaša zvišanje trošarin za električno energijo in zemeljski plin z letošnjim 1. avgustom, hkrati pa pospešuje načrtovano dinamiko zviševanja trošarin za cigarete. V skladu z evropsko direktivo se morajo namreč trošarine v vseh članicah EU-ja najpozneje do 1. januarja 2014 zvišati na 90 evrov za 1.000 kosov cigaret. V Sloveniji se bodo na to raven povzpele že 1. oktobra 2012.", "title": "Slaba novica za kadilce - cene cigaret od 1. avgusta višje", "keywords": "Gospodarstvo", "lang": "slovenian"}
{"body": "Rahla prednost. Med tistimi, ki bodo odšli na volišča, bi 45,8 odstotka glasovalo proti, 40,4 pa za sporazum. Kdo ima koga? Janša ima mlade in revne, Pahor bogate in izobražene. Za povečavo kliknite na grafiko. (Foto: Vir) Javno mnenje. “Upal bi staviti – če bi bil referendum to nedeljo, sporazum pade,” izsledke pojasnjuje Zenel Batagelj iz agencije Valicon. Telefonska raziskava je potekala od ponedeljka do srede. Zajela je 638 polnoletnih prebivalcev Slovenije. Za Žurnal24 je Valicon meril utrip Slovencev glede arbitražnega sporazuma. Med tistimi, ki bodo odšli na referendum, bi jih 45,8 odstotka glasovalo proti, dobrih pet odstotkov manj (40,4 odstotka) pa bi jih sporazum podprlo. Nadpovprečna udeležba Pahorjeva rezerva. \"Levica ima nekaj rezerve pri starejših bogatih. Izgubijo jih lahko, če bo vreme lepo – če bodo raje kot na referendum šli za konec tedna na morje,\" pravi Zenel Batagelj iz Valicona. Ključna bo udeležba. V anketi jih je 56,7 odstotka odgovorilo, da se bodo zelo verjetno ali bolj verjetno referenduma udeležili. Na podlagi tega in dosedanjih izkušenj Batagelj ocenjuje, da utegne biti udeležba okoli 40-odstotna. Dosedanji referendumi se niti približno niso mogli ponašati s tako visoko udeležbo. Batagelj pojasnjuje: “Tokrat bo udeležba visoka, ker gre za vsebinski referendum.” Dodaja, da je ključno, ali bodo prišli mladi, ki so večinsko proti, in prebivalci podeželja, ki je tudi proti. Spet bo veliko odvisno od vremena. Idealno vreme za levico se mu zdi oblačno, brez dežja. Janševa rezerva Zenel Batagelj iz Valicona (Foto: Nik Rovan) Kampanjo zaznamujeta vodilni politični stranki SD in SDS. Volilci prve podpirajo stališče svoje stranke do arbitražnega sporazuma 65,4-odstotno, volilci SDS pa so proti arbitražnemu sporazumu 74,4-odstotno, kar je tudi stališče stranke. Predvsem zadnji so zelo zvesti stališču stranke, zato Batagelj vidi tu še skrito rezervo za Janšo. Zanimivo: vodstvo SLS je med najglasnejšimi nasprotniki sporazuma, a je v stranki tudi zelo veliko tistih, ki sporazum podpirajo. Volilci koalicijskega DeSUS pa so celo pretežno proti.", "title": "Tehtnica se nagiba PROTI", "keywords": "arbitražni sporazum;zakonodaja;zakon;uredba;referendum;zakonodaja;zakon;uredba", "lang": "slovenian"}
{"body": "laško - \"Nakup družbe Kolonel sem zaupal vrhunskim pravnim, finančnim in davčnim strokovnjakom, zato sem prepričan, da je izveden povsem zakonito in s povsem poštenimi nameni,\" je za POP TV povedal Boško Šrot. Kot je dejal predsednik uprave Pivovarne Laško in solastnik podjetja Atka-Prima, lastnika družbe Kolonel, ki preko družbe Center Naložbe obvladuje 76-odstotni lastniški delež v Infond Holdingu, največjem posamičnem lastniku Pivovarne Laško, se je za ta način nakupa deleža v Laškem odločil, ker \"je vladajoča politika kreirala izrazito sovražno klimo do domačih koncentracij lastništva, pri katerih so sodelovali aktualni managerji\". \"Tudi kritika predsednika vlade Janeza Janše in njegova ostra kampanja proti meni osebno in celotnemu sistemu Pivovarne Laško je pomenila za naš poslovni sistem preveliko tveganje,\" je ocenil Šrot. Za nakup Kolonela in deležev, ki jih ta prek svojih družb obvladuje, se je Šrot tudi odločil, ker \"ne želi, da se preko njegovega hrbta in preko tako pomembnega poslovnega sistema, kot je Pivovarna Laško, dela cenena protitajkunska politična kampanja za letošnje volitve. Na novinarsko vprašanje, kaj je z malimi delničarji Pivovarne Laško, ki niso mogli vedeti, kdo je dejanski lastnik Laškega, in na vprašanje, od kje Kolonelu denar za prevzem pivovarne, Šrot ni želel odgovoriti.", "title": "Boško Šrot: Nakup Kolonela je bil zakonit in pošten, spodbujen z napadi Janeza Janše", "keywords": "gospodarstvo;ekonomija", "lang": "slovenian"}
{"body": "Frankfurt/Pariz/London - Tečaji delnic na borzah po Evropi so teden začeli z rastjo. V Londonu so, potem ko je britanska vlada napovedala, da bo bankam namenila več sto milijard funtov vreden paket pomoči, v povprečju višji za okoli dva odstotka, medtem ko so v Frankfurtu pridobili poldrugi odstotek. Indeks FTSE 100 na londonski bori je bil okoli 10. ure pri 4229,43 točke, kar je 1,99 odstotka več kot v petek. Britanska vlada je danes napovedala, da bo bankam namenila več sto milijard funtov vreden paket pomoči. Nov ukrep je potreben, ker zadnji paket pomoči iz oktobra lani ni zadostoval za rešitev britanskih bank, ki so se zaradi finančne krize znašle v hudih težavah. Britanska vlada načrtuje shemo naložbenega zavarovanja, s katerimi naj bi banke zavarovali pred slabimi naložbami. V shemo naj bi se vključile tudi druge države. Tečaji delnic pridobivajo tudi na ostalih pomembnejših borzah. Indeks DAX na borzi v Frankfurtu se je zvišal za 1,58 odstotka na 4435,16 točke, indeks CAC 40 na pariški borzi za 1,47 odstotka na 3060,95 točke, indeks Mibtel na borzi v Milanu za 1,17 odstotka na 14.906 točk, dunajski indeks ATX pa za 0,93 odstotka na 1749,14 točke.", "title": "Tečaji delnic na borzah po Evropi so teden začeli z rastjo", "keywords": "gospodarstvo;ekonomija", "lang": "slovenian"}
{"body": "Avstrijska banka Hypo bank je nakelskemu trgovcu odobrila 4,4 milijona likvidnostnega posojila. ''Smo edina tuja banka, ki je konkretno podprla ta del reševanja Merkurja,'' pravijo v banki. Vodstvo Hypo bank International se je danes odločilo, da Merkurju odobri 4,4 milijona likvidnostnega kredita. Gre za šestmesečni dogovor, v tem času pa bomo spremljali razvoj in napredek načrta prestrukturiranja Merkurja, je za 24ur.com povedala tiskovna predstavnica Hypo Alpe Adria Group Nataša Crnkovič. Smo edina tuja banka, ki je konkretno podprla ta del reševanja Merkurja, je dodala. Hypo bank je odobrila posojilo Merkurju. Dolgotrajnost pogajanj je posledica reševanja tehničnih vprašanj glede posojila, so pojasnili v banki, kjer novi kreditni odbor bolj previdno presoja tveganja in odobritve kreditov. Preostale iz konzorcija 11 bank so na drugi strani že minule tedne zagotovile sodelovanje pri zagotavljanju 35 milijonov evrov posojila nakelskemu trgovcu. Kljub pozitivni odločitvi Hypo banke o sodelovanju pri kreditiranju posojilo ni v skladu s pričakovanji. Dogovori so potekali namreč o dolgoročnem sindiciranem posojilu in ostale banke so odobrile kredite s petletno odplačilno dobo. V Hypo banki pa so se odločili za kratkoročno posojilo, vendar ne izključujejo možnosti njegovega poznejšega reprogramiranja, če bo uprava Merkurja zagotavljala pozitivne rezultate in se osredotočila tudi na dodatne oblike reševanje družbe. V celovški Hypo banki so izpostavili, da so edina avstrijska banka, ki sodeluje pri kreditiranju Merkurja in tudi ena redkih tujih, ki so se vključile v reševanje nakelskega podjetja. Je pa naš delež nadproporcionalen glede na delež naše vpletenosti na dolžniški strani, je poudarila predstavnica za odnose z javnostmi v banki Nataša Crnkovič. V Merkurju pričakujejo, da bodo kredit lahko tudi podaljšali V vodstvu Merkurja, kjer so sicer odobritev kredita za napolnitev prodajnih polic pričakovali že novembra, so pojasnili, da se tudi druge banke s takimi pogoji kreditiranja strinjajo. Zato bo uprava pogodbo v taki obliki predvidoma prihodnji teden predstavila upniškemu odboru in nadzornemu svetu, po njihovi potrditvi pa sodišče zaprosila za odobritev. Še pred tem bo uprava najprej preverila, ali je tako spremenjena kreditna pogodba še skladna z načrtom finančnega prestrukturiranja, kakršen je bil oddan sodišču. V Merkurju so pojasnili, da posojilo ostaja v višini 35 milijonov evrov, po preteku pol leta pa pričakujejo, da ga bodo lahko ob ustreznih rezultatih tudi podaljšali. Trenutno je Merkur sicer likviden in v postopkih nabave novih izdelkov. Po prejemu kredita, predvidoma v prihodnjih tednih, pa se bo obseg nabave lahko še povečal, je izjavo predsednika uprave Blaža Pesjaka sporočil Merkurjev predstavnik za odnose z javnostmi Rok Istenič.", "title": "Hypo odobril Merkurju posojilo", "keywords": "merkur;hypo;banka;posojilo;likvidnostno;nakelj;podjetje;trgovec", "lang": "slovenian"}
{"body": "Vlada je na današnji dopisni seji potrdila besedilo vladnega predloga vsebine socialnega sporazuma 2012-2016, ki so ga na podlagi izhodišč pripravila pristojna ministrstva. Treba bi bilo zmanjšati tudi stroške dela, pravijo delodajalci. Besedilo bo vlada posredovala Ekonomsko-socialnemu svetu (ESS), so sporočili z ministrstva za delo. Podpis izhodišč za sporazum so sicer danes napovedali tudi v Pergamu. Na ministrstvu za delo, družino in socialne zadeve so v sporočilu za javnost spomnili, da je bilo treba v skladu z dogovorom med socialnimi partnerji vsebine socialnega sporazuma predlagati v 14 dneh po podpisu izhodišč. Socialni partnerji so jih podpisali 3. aprila. \"Edina trajna rešitev je gospodarska rast\" Edina trajna rešitev za Slovenijo je gospodarska rast, je poudaril predsedujoči ESS in generalni sekretar Združenja delodajalcev Slovenije (ZDS) Jože Smole. Ustvarite nam pogoje, kot jih imajo naši konkurenti na trgih, na katerih sodelujemo, pa bo rešena večina današnjih problemov. Jože Smole, predsedujoči ESS in generalni sekretar ZDS Tako so delodajalci izpostavili pomen ukrepov za spodbujanje gospodarske aktivnosti, novih delovnih mest in tujih investicij. Delodajalci sicer opozarjajo na nujnost ukrepov, saj \"denarja ni in ga ni kje vzeti\". Predsednik Konfederacije sindikatov javnega sektorja Branimir Štrukelj je glede pogajanj povedal, da vlada na predlog koordinacije glede znižanja plač še ni odgovorila. \"Tega odgovora še ni, pričakujemo ga v ponedeljek, ker so tedaj ob 14. uri pogajanja,\" je dejal. \"Toda neformalni signali niso posebno spodbudni.\" O dosedanjem poteku seje je minister za gospodarski razvoj in tehnologijo Radovan Žerjav dejal, da poslušajo nasprotovanje \"vsemu, kar je predlagano\". \"Nasprotovati vsemu se ne da. Mi potrebujemo spremembe, prihranek, da nastavimo trend uravnoteženja javnih financ do leta 2015,\" je dejal. \"Sindikati z več predlogi kot delodajalci\" \"Današnja seja je korak naprej,\" je na novinarski konferenci ocenil sekretar Zveze svobodnih sindikatov Slovenije Milan Utroša. Kljub temu je bil kritičen, ker predlagani zakon obravnava le ukrepe na odhodkovni strani proračuna. V tej luči je ocenil, da so sindikati za razliko od delodajalcev podali veliko predlogov na obeh straneh, tudi prihodkovni. Četudi je namreč vladna stran na seji pokazala pripravljenost na določene spremembe predloga zakona, klasičen socialni dialog po njegovih besedah ni več mogoč. Zakon je namreč že v državnozborskem postopku. \"Žogica je na strani vlade. Današnja oblika zakona za sindikalno stran ni sprejemljiva. Budno bomo spremljali, kateri naši predlogi bodo upoštevani v nadaljnjih korakih,\" je napovedal. Predsednik Konfederacije sindikatov javnega sektorja Branimir Štrukelj je glede pogajanj povedal, da vlada na predlog koordinacije glede znižanja plač še ni odgovorila. \"Tega odgovora še ni, pričakujemo ga v ponedeljek, ker so tedaj ob 14. uri pogajanja,\" je dejal. \"Toda neformalni signali niso posebno spodbudni.\"", "title": "Vlada potrdila predlog socialnega sporazuma", "keywords": "varčevalni ukrepi;sindikati", "lang": "slovenian"}
{"body": "Skupščina Krke Krka bo letos izplačala dividende v znesku 1,61 evra bruto, za kar bo namenila 53,1 milijona evrov. Farmacevt je lansko leto končal s 178 milijoni evrov dobička. Bilančni dobiček novomeške farmacevtske družbe za leto 2012 je znašal 177,9 milijona evrov, po izplačilu dividend pa bo Krki ostalo 124,8 milijona evrov, ki jih bo prerazporedila v druge rezerve iz dobička in prenesla v naslednje leto. Hrvaškima bankama Splitska banka in Hypo-Alpe-Adria, ki imata skupaj v lasti 5,5 odstotka delnic Krke, tako na skupščini ni uspelo s predlogom, naj Krka delničarjem izplača dividende v znesku 2,50 evra bruto. To bi bilo okrogel evro več kot lani. Prav tako niso bili sprejeti predlogi preostalih sklepov obeh bank, so sporočili iz Krke. Colarič je na skupščini napovedal, da bo v novi strategiji družbe za obdobje 2014-2018 predviden višji delež izplačila dividend, znašal pa naj bi več kot eno tretjino dobička predhodnega obdobja. Večja bo tudi zadolženost. V Krki letos namreč načrtujejo vlaganja v vrednosti 182 milijonov evrov. Sicer pa skupina Krka zaposluje 9.839 ljudi, ki so v letošnjem prvem polletju prodali za 597,1 milijona evrov izdelkov in storitev, kar je šest odstotkov več kot v istem obdobju lani. Od tega prodaja na trgih zunaj Slovenije predstavlja 93 odstotkov prihodkov, najpomembnejša regija pa je vzhodna Evropa.", "title": "Krka z 1,61 evra bruto dividende", "keywords": "Gospodarstvo", "lang": "slovenian"}
{"body": "Nafta presegla 120 dolarjev Vlagatelji na Ljubljanski borzi že dva tedna zaman čakajo na pozitiven dan. Tudi tokrat so skoraj vse delnice padle, Krka pod 90, Gorenje pod 30 evrov. Če smo lani poleti, ko je slovenski borzni indeks celo presegel 12 tisoč točk zdaj je od rekorda oddaljen že 40 odstotkov, ugibali, kdaj bo borzni balon počil, je te dni prav nasprotno. Ozračje je mučno, dobrih novic ni, kupci čakajo na še nižje tečaje. V četrtek se je po prometu 1,2 milijona evrov zaradi dveh obsežnih poslov na vrh prebila Luka, ki je zdrsnila do 55,75 evra. Krka 0,44 milijona evrov prometa je po enem mesecu spet pod 90 evri. Telekom najnižje do zdaj Še slabše se godi Telekomu, saj je njegov enotni tečaj prvič v skoraj dveletni zgodovini kotacije na borzi padel pod 230 evrov. Žito in Aerodrom sta v ozadju izgubila tri odstotke. Pivovarna Laško je bila s triodstotnim plusom skoraj edina svetla izjema, kar pa po sredinem krepkem padcu kaj dosti ne razveseljuje lastnikov teh delnic. Slovenski borzni indeks je padel za 0,6 odstotka, na 7.428 točk. V petek bo zadnji dan kotacije delnic ACH-ja, kar se že pozna na povečanem prometu. Tečaji najprometnejših delnic KOPER -1,72 % 56,41 EUR KRKA -1,23 % 89,23 ACH - 63,00 TELEKOM -0,64 % 229,78 MERCATOR -1,31 % 219,51 PETROL -0,48 % 516,92 GORENJE -0,27 % 30,00 SAVA -1,08 % 390,89 PIVOVARNA LAŠKO 3,10 % 76,08 NOVA KBM -1,30 % 25,88 Največji hipotekarni banki povsem na dnu Dogajanje, povezano z največjima ameriškima hipotekarnima banka Fannie Mae in Freddie Mac, je vedno bolj dramatično. Ker bo očitno morala v reševanje obubožanih bank povsem poseči država, so delnice v sredo spet padle za več kot 20 odstotkov in pristale najniže v skoraj 20 letih. Kar je slabo za Fannie in Freddieja , je očitno dobro za preostale banke. V upanju, da bo omenjena državna intervencija rešila mnoge težave na trgu nepremičnin in hipotekarnih posojil, so preostale finančne delnice porasle. Dobri poslovni rezultati HP-ja Indeks Dow Jones 11.417 točk se je povzpel za 0,6 odstotka. Tehnološki sektor je razveselila novica, da je Hewlett-Packard v tretjem četrtletju ustvaril 2,03 milijarde dolarjev čistega dobička, kar pomeni 14-odstotni porast. Pridobivale so tudi energetske delnice, potem ko je cena ameriške lahke nafte drugič zapored porasla in dan končala tik pod 115 dolarji, danes pa pred 17. uro poskočila že nad 120 dolarjev. Analitiki pri Goldman Sachs menijo, da bo konec leta cena nafte 149 dolarjev.", "title": "Boljših borznih časov za zdaj ni videti", "keywords": "Gospodarstvo", "lang": "slovenian"}
{"body": "Ljubljana - Hram Holding je tik pred koncem minulega leta iz lastniške strukture družb Napredek Bistrica, Unit-AS Nepremičnine, Unitex in Žima Nepremičnine iztisnil vse male delničarje ter tako dokončno prevzel nadzor nad omenjenimi družbami. \"Že pred iztisnitvijo malih delničarjev je Hram Holding obvladoval več kot 90-odstotni delež, za vse izključitve pa smo odšteli okoli 300.000 evrov,\" pojasnjuje direktor Hram Holdinga Sašo Tanko. Kot pravi, imajo omenjene družbe v lasti še nekatere nepremičnine in finančne naložbe, medtem ko osnovne dejavnosti nimajo več. Hram Holding je marca lani prevzela družba Fokuss, ki jo vodi Stanislava Bolha, uradni lastnik pa je Scotsdale Holdings iz Singapurja. Fokuss ima v lasti 50,85-odstotni delež Hram Holdinga, še nadaljnjih 13,6 odstotka pa je v lasti družbe Svema Co. Tudi sicer je bil Hram Holding zadnje mesece dejaven, saj je kupil 30-odstotni delež družbe En Plus in povečal svoje lastništvo na 60 odstotkov. En Plus je tudi največja naložba Hram Holdinga, ukvarja pa se s samopostrežnimi bencinskimi servisi, na katerih ni zaposlenih.", "title": "Hram Holding iztisnil male delničarje štirih družb", "keywords": "gospodarstvo;ekonomija", "lang": "slovenian"}
{"body": "Do konca leta bo še zelo vroče! Vlada pripravlja pokojninsko reformo, ki bo skupaj z ostalimi dvignila veliko prahu. V INDIVIDI smo zato za vas znova pripravili brezplačni izračun pokojnine, ki je ukrojen po vaši meri. Naročite izračun in se z malo sreče odpravite na križarjenje po Sredozemlju ! Ne čakajte! Zagotovite si svoj izračun pokojnine še danes! Izračun pokojnine, ki smo ga vam v INDIVIDI pripravili, bo pokazal, kaj morate danes storiti, da se izognete bistvenemu znižanju življenjskega standarda ob upokojitvi. Pri pripravi rešitev smo združili moči z najbolj prodornimi in inovativnimi podjetji v naši branži. Za vas smo analizirali vse produkte na trgu in za vsako generacijo pripravili optimalne rešitve za dosego želene pokojnine. Prepustite torej skrb za pokojnino našim strokovnjakom, vi pa poskrbite zase in za vaše zdravje, da boste lahko v tretjem življenjskem obdobju uživali sadove svojega dela. Naročite se na brezplačni izračun svoje pokojnine ter sodelujte v bogatem nagradnem žrebanju. Prva nagrada je enotedensko križarjenje za 2 osebi po Sredozemlju v vrednosti 3.000 EUR! Evropa se stara, Slovencev bo vedno manj! Po izsledkih poročila Evropske komisije o staranju prebivalstva v EU se obeta naraščanje števila prebivalstva do leta 2035. V Sloveniji naj bi število prebivalstva naraščalo le še do leta 2019, ko naj bi bilo v Sloveniji okoli 2,1 milijona prebivalcev oziroma 2,4 odstotka več kakor leta 2007. Do leta 2060 naj bi bilo v državah, ki so danes v Evropski uniji, le še 283 milijonov aktivnih ljudi. To je sedmino manj, kot je aktivnih prebivalcev danes. Tudi na tem področju so izračuni za Slovenijo bistveno bolj skrb zbujajoči. Do leta 2011 se bo število aktivnega prebivalstva neznatno povečalo, in sicer za manj kot odstotek, potem pa se bo začelo zmanjševati in bo z 1,4 milijona do leta 2060 padlo na okrogel milijon. Zmanjšalo se bo torej za približno tretjino. O tem, kaj nam prinaša nova pokojninska reforma, si preberite tukaj. Kolikokrat v življenju varčujemo za pokojnino? Na žalost samo enkrat, zato popravnega izpita ne bomo imeli. Pri tem je nujno poiskati strokovno pomoč v obliki neodvisnega osebnega finančnega svetovalca, saj so posledice napačne odločitve katastrofalne. Poglejte si primer 25-letnika! In ne pozabite! Z naročilom sodelujete v nagradni igri, ki vam lahko z malo sreče prinese lepe nagrade. Pri pripravi rešitev smo združili moči z Alta Sanjate o počitnicah na Maldivih, o nakupu nepremičnine, šolanju otrok na prestižni univerzi? Dobro je imeti velike cilje. Še bolje je izpolniti jih. Generali Zavarovalnica Naše osnovno vodilo je, da svojim strankam v prvi vrsti nudimo zavarovanja, ki so uveljavljena v svetu, a hkrati prilagojena potrebam slovenskega trga. Svet križarjenj Počitnice so se šele dobro končale, vi si pa že zamišljate, kako bi bilo lepo jesenski dež zamenjati za še nekaj dni prijetnih poletnih temperatur? Oglejte si trenutno najboljša križarjenja s klikom tukaj.", "title": "Kako dobro se boste pa vi postarali?", "keywords": "Kako;dobro;se;boste;pa;vi;postarali;pr;sporočilo;tina;kic", "lang": "slovenian"}
{"body": "Janez Kopač se je mudil v Moskvi Obojestranska želja je, da bi bil sporazum sklenjen čim prej, so po sestanku slovenske in ruske strani glede plinovoda Južni tok dejali na ministrstvu za gospodarstvo. Generalni direktor direktorata za energijo na ministrstvu za gospodarstvo Janez Kopač se je namreč v četrtek v Moskvi sestal s predstavniki ruskega ministrstva za energetiko. Kaj sta se strani dogovorili, ni znano, na ministrstvu pa so poudarili, da vsebine sporazuma ne morejo komentirati, dokler pogajanja ne bodo končana. Pri taki vsebini sporazuma so pogajanja zahtevna in je težko časovno predvideti končno uskladitev, so dejali. Ob tem so spomnili, da je v pogajalskih izhodiščih državnega zbora zapisana zahteva po sedežu skupnega podjetja v Sloveniji in zahteva po najmanj 50-odstotnem solastniškem deležu v podjetju, tako da v pogajanjih od teh dveh zahtev ne morejo odstopati. Storjen velik korak naprej? Po poročanju časopisa Dnevnik pa naj bi slovenska in ruska stran storili velik korak naprej k podpisu meddržavnega sporazuma. Obe strani naj bi v sporazum vnesli nekatera določila, zaradi katerih naj bi bilo besedilo dogovora sprejemljivejše tudi za Evropsko komisijo. Prvotnemu osnutku sporazuma, ki sta ga Slovenija in Rusija v zadnjem letu že skoraj v celoti uskladili, namreč v Bruslju bolj ali manj javno nasprotujejo. Kot še pojasnjuje časnik, naj bi imel ruski Gazprom v skupnem podjetju z družbo Geoplin plinovodi polovični delež. To pa bi pomenilo, da Slovenija krši določila tretjega energetskega svežnja, ki je začel veljati v začetku septembra. Ta jasno določa, da plinovodna infrastruktura ne sme biti v lasti podjetij, ki s plinom trgujejo, prav tako pa prepoveduje lastništvo plinovodov v državah EU-ja podjetjem iz tako imenovanih tretjih držav, torej tudi iz Rusije. Pogajanja bi morala biti končana konec septembra Sicer pa je gospodarski minister Matej Lahovnik v začetku septembra dejal, da se bodo pogajanja o plinovodu Južni tok čez Slovenijo končala predvidoma konec meseca, torej septembra. Za pospešitev pogajanj sta se v začetku septembra zavzela slovenski in ruski premier, Borut Pahor in Vladimir Putin.", "title": "Vse bliže plinovodu Južni tok?", "keywords": "Slovenija;Gospodarstvo", "lang": "slovenian"}
{"body": "Omejitev pri višini znižanja cen blaga ni Mnogi trgovci so različne akcije in popuste začeli izvajati že pretekle dni, z 12. julijem pa se začenjajo tudi uradne sezonske razprodaje tekstila in obutve. V Trgovinski zbornici Slovenije so ob tej priložnosti spomnili, da lahko trajanje razprodaj vsak trgovec določi skladno s svojo poslovno politiko, njihovo obdobje pa ne sme trajati več kot 60 dni. Omejitev pri višini znižanja cen blaga ni Omejitev pri višini znižanja cen blaga ni, so le meje glede znižanja v razponu. Če torej trgovec ponudi znižanje blaga v razponu od 20 do 40 odstotkov, mora biti najmanj četrtina vrednosti blaga, ki ga ponuja na razprodaji, po najvišjem odstotku, so pojasnili v omenjeni zbornici. Objava o izvajanju razprodaje mora vsebovati podatke o vrsti blaga, odstotku znižanja in obdobju njenega trajanja. Blago mora biti označeno s ceno pred znižanjem in z znižano ceno. Trgovci pod budnim očesom inšpektorjev Nad morebitnimi kršitvami trgovcev bodo bdeli tržni inšpektorji, ki sicer zaznavajo vse manj ugotovljenih nepravilnosti, česar so na zbornici zelo veseli.", "title": "Čas je za poletne razprodaje tekstila in obutve", "keywords": "Gospodarstvo", "lang": "slovenian"}
{"body": "To predstavlja večino Darsovih prihodkov Družba za avtoceste je v letu 2009 ustvarila 266,7 milijona evrov prihodkov, največ na račun cestnin - 235 milijonov evrov. Odhodki Darsa so lani znašali 254,8 milijona evrov, pri čemer je koncesijska dajatev ocenjena na 166,5 milijona evrov. Realiziran čisti poslovni izid obračunskega obdobja je ocenjen na 9,4 milijona evrov, je uprava v sredo pojasnila nadzornemu svetu. Letos načrtujejo 7,7 milijona evrov dobička Dars bo letos skladno z načrti ustvaril 7,7 milijona evrov dobička. Prihodki so načrtovani v višini 271,9 milijona evrov prihodkov, pri čemer bodo tudi letos večino, 243 milijonov evrov, predstavljali prihodki od cestnin. Dars za letos načrtuje za 262,2 milijona evrov odhodkov, pri čemer je koncesijska dajatev predvidena v višini 173,6 milijona evrov. Nadzorniki Darsa so se v sredo seznanili tudi s poročilom o realizaciji letnega načrta razvoja in obnavljanja avtocest za lani. Nadzorni svet Darsa se je med drugim seznanil še s poročilom o poteku aktivnosti vladnega akcijskega načrta za uvedbo elektronskega cestninskega sistema v prostem prometnem toku in z informacijo v zvezi s ponarejenimi vinjetami.", "title": "Dars s cestninami zaslužil 235 milijonov evrov", "keywords": "Gospodarstvo", "lang": "slovenian"}
{"body": "Ljubljana - Državni zbor je danes v nadaljevanju izredne seje sprejel spremembe dveh zakonov, s katerimi naj bi uredili področje prevzemov ter preprečili, da bi prevzemnik, ki ne razpolaga s svojim lastnim kapitalom ali vrednostnimi papirji, izvedel prevzem, plačevanje dolga pa prevalil na ciljno družbo. Poslanke in poslanci so najprej soglasno podprli novelo zakona o prevzemih, zatem pa še novelo zakona o bančništvu. Razpravo o predlogih novel obeh zakonov je DZ opravil že v četrtek popoldne. Kot je poslankam in poslancem povedal minister za gospodarstvo Andrej Vizjak, gre za razmeroma skromne spremembe, ki pa so prvi korak na poti, da se slovensko prevzemno zakonodajo ter zakonodajo, ki ureja poslovanje gospodarskih družb, prilagodi \"določenim aktualnim trendom, po katerih se zlorabljajo in iščejo luknje v zakonodaji, in ki povzročajo razmeroma čudne prevzeme.\" V zakonu o prevzemih se tako spreminja člen, ki določa, pod katerimi pogoji Agencija za trg vrednostnih papirjev dovoli prevzem. Prevzemnik bo moral po novem tudi dokazati, da za plačilo ne bo uporabil delnic ali drugega premoženja ciljne družbe, ki jih še nima v lasti. Podoben namen ima novela zakona o bančništvu. Ta določa, da se stvarno kreditno zavarovanje, katerega predmet so delnice gospodarske družbe, ki jih bo z bančnim posojilom kupil prevzemnik, ne šteje za primerno za zmanjšanje kreditnega tveganja banke. Banka, ki bi torej sprejela zavarovanje danega kredita z delnicami ciljne družbe, takega zavarovanja ne bi mogla upoštevati pri prilagajanju zneskov izpostavljenosti in pričakovanih izgub. Tem spremembam pa bodo po napovedih ministra Vizjaka sledile še druge. V vladnem postopku je že predlog sprememb zakona o gospodarskih družbah, ki poleg uskladitve z evropskim pravnim redom vpeljuje dodatne varovalke, ki so zelo povezane s prevzemno zakonodajo. Z njimi naj bi med drugim preprečili združevanje prevzemnika in prevzete družbe ob nesoglasju upnikov in delavcev. Januarja pa namerava ministrstvo za gospodarstvo vladi predlagati tudi nove spremembe prevzemne zakonodaje, ki bo razširila veljavnost prevzemnega zakona.", "title": "Državni zbor uzakonil spremembe pri postopkih prevzemov", "keywords": "gospodarstvo;ekonomija", "lang": "slovenian"}
{"body": "Upravni odbor zavrnil že umaknjeni Pečečnikov predlog Upravni odbor Soda je sklenil, da bo priskrbel manjkajoč denar okoli 1,5 milijona evrov za plače delavcev za julij in avgust. Upravni odbor Soda je sicer na seji obravnaval predlog tudi Joca Pečečnika in sklenil, da ta ne zagotavlja celovite rešitve problematike Mure. Na seji so sicer še ugotovili, da Slovenska odškodninska družba kljub samo 12,23-odstotnem kapitalskem deležu v Muri edina izmed delničarjev aktivno sodeluje pri reševanju problematike reševanja murskosoboškega tekstilnega podjetja. Sod išče zainteresirane za reševanje Mure Iz upravnega odbora Soda so zato sporočili, da obstoječa lastniška struktura v Muri ne omogoča Slovenski odškodninski družbi zagotovitve zadovoljivega nadzora nad poslovanjem Mure, zato odbor podpira aktivnosti vodstva Soda usmerjene v reševanje problematike po principu NOVA MURA preko ene ali več hčerinskih družb ali povsem nove družbe . Sod ob tem poziva zainteresirano, strokovno in investicijsko javnost , da mu najpozneje do 17. avgusta posreduje morebitne predloge reševanja problematike Mure. Ob tem so v Sodu še zapisali, da bodo upoštevali le predloge, ki bodo podkrepljeni z aktivnim poslovnim in finančnim sodelovanjem . Stroji bodo brneli le še ta teden Delavci Mure bodo za šivalnimi stroji sedeli le še ta teden, potem pa bodo vsi zaposleni doma na čakanju. Kot je že napovedal prokurist Mure Zdenko Podlesnik, bo do konca septembra pripravil predlog prisilne poravnave. Gospodarski minister Matej Lahovnik je vodstvo v zvezi s tem že pozval k odgovornemu ravnanju in takojšnjim ukrepom. Kot je dejal za Radio Slovenija, sklicevanje na prisilno poravnavo zaposlenim, ki ne bodo imeli niti plač niti socialnih pravic, ne bo pomagalo. Mura je še pred dobrima dvema tednoma potrebovala 5 milijonov evrov svežega kapitala za nadaljevanje proizvodnje, zdaj pa se je ta številka že podvojila.", "title": "Mura Sod bo priskrbel denar za plače", "keywords": "Gospodarstvo", "lang": "slovenian"}
{"body": "Predsednik Adrijine uprave o stanju in prihodnosti družbe Če ne bo velikih presenečenj in kakšnega norega gibanja stroškov nafte ali česa podobnega, bo Adria preživela , je prepričan Mark Anžur, ki je na čelu edinega slovenskega letalskega prevoznika Adria Airways. Dodaja, da je vedno bolj prepričan, da lahko Adria preživi samostojno, tudi brez strateškega partnerja, in pravi Če bi imel denar, bi ga vložil v Adrio. Kandidat za trajnega predsednika uprave slovenske letalske družbe je v intervjuju za Sobotno prilogo izpostavil tudi, da je s poslovanjem v prvem letošnjem četrtletju je zadovoljen, saj gre to po načrtih in je bistveno boljše kot v istem obdobju lani - skoraj za tri milijone evrov. Smernice sicer kažejo, da klasični regionalni letalski prevozniki, kot je Adria Airways, izginjajo s trga in tudi Anžur priznava, da ima tukaj Adria z zdajšnjim poslovnim modelom težave - v družbi so zato začeli koncept first minute ponudb, torej cenovno ugodnejših kart v primeru dovolj zgodnjega nakupa, zavedajo pa se, da morajo povečati število turističnih potnikov Naša struktura potnikov je, v Sloveniji pa sploh, od 60 do 65 odstotkov poslovnih potnikov, medtem ko je po svetu razmerje obratno. Mi izgubljamo veliko turističnih potnikov, ki letijo predvsem iz Benetk in delno iz Zagreba , pravi Anžur. Nikoli ne bomo Ryanair Adria Airways se bo morala po njegovem mnenju bolj približati turistično usmerjeni družbi. Zelo v narekovajih rečeno nizkocenovnikom. Nikoli ne bomo Ryanair, je dejal in dodal, da bo treba oblikovati nekakšen hibrid, ob čemer je spomnil na Easyjet, ki se nadgrajuje in poskuša dobiti poslovne potnike, kjer je denar . Razmišljajo tudi o novih destinacijah, npr. Berlinu, dodatnih povezavah z Rusijo in nekaterih drugih linijah, na Balkanu pa bolj kot na Kosovu Anžur priložnosti vidi v Srbiji in Albaniji. Kot dodatno težavo je izpostavil preveliko navezanost na nemško Lufthanso, saj praktično 90 odstotkov poletov opravijo za njihove nadaljnje povezave. Naš cilj je, da to odvisnost razbijemo, znižamo tveganost poslovanja in potnikom omogočimo povezave tudi prek drugih partnerjev, je dejal. Upa na ugodno rešitev Glede prodaje 74,87-odstotnega deleža Adrie Airways, ki ga prodajajo država, banke in državna Posebna družba za podjetniško svetovanje, je Anžur dejal, da so pogovori o prodaji po njegovih informacijah resni in zelo intenzivni, težko pa špekulira, kdaj bi lahko prišlo do dogovora. Stvari ne gredo tako hitro, kot bi si želeli, ampak v šestih mesecih bi se to morda lahko zgodilo, je dejal. Evropska komisija je novembra lani začela preiskavo, ali je država v preteklosti z več ukrepi v korist Adrie Airways kršila pravila EU-ja o državni pomoči. Vse je trenutno v postopku, prijave so nehali zbirati in prijavil se je eden, češ da je bil oškodovan. Je v postopku, ocenjujemo, da bo trajalo približno dve leti, je dejal Anžur, ki pričakuje ugodno rešitev. Nekaj ugodno rešenih primerov je že bilo, npr. glede družbe Air Malta. KPK je tisti, ki lahko sodi Glede afere z domnevno poceni vozovnicami za nekatere pomembne javne osebnosti, tudi politike, je Anžur ponovil, da je primer vozovnic predan Komisiji za preprečevanje korupcije, ki lahko sodi o tem, ali gre za neupravičeno izdajo kart. Tisto, kar me moti - še enkrat sem prvi za to, da se stvari raziščejo za nazaj, ne samo pri teh letalskih vozovnicah, ampak tudi pri drugih stvareh -, je, da stvari prihajajo v javnost tako rekoč od dneva, ko je bila razrešena prejšnja uprava, je dejal.", "title": "Pri Adrii Airways pravijo Nikoli ne bomo Ryanair", "keywords": "Gospodarstvo;Ture avanture;Novice", "lang": "slovenian"}
{"body": "Šempeter pri Gorici - V Iskri Avtoelektriki so imeli v prvih devetih mesecih 11,7 milijona evrov izgube, ki naj bi bila ob koncu leta še nekoliko višja. Doslej niso izgubili nobenega kupca, redno plačujejo vse obveznosti do bank in dobaviteljev, naraščajo pa tudi naročila, pravi predsednik uprave Edvin Sever, ki je mandat nastopil z začetkom decembra. Med najpomembnejšimi ukrepi novega vodstva je priprava poslovnega načrta, ki ga bodo predvidoma 21. decembra predstavili nadzornemu svetu. Tako načrtujejo tudi spremembo organizacijske strukture in poslovnega modela prodaje ter racionalizacijo družb v tujini. \"Trenutna prodaja je na nivoju od 9 do 10 milijonov evrov mesečno. Pretekli mesec smo v matični družbi dosegli 9,5 milijona evrov prodaje, v skupini pa 11 milijonov,\" je povedal novoimenovani član uprave Bojan Konič. \"Družbo je treba prilagoditi manjšemu obsegu poslovanja, racionalizirati pa je treba celotno vodstveno strukturo. Zaradi spremenjenih razmer, recesije in zmanjšanja števila zaposlenih je treba racionalizirati tudi poslovanje v tujini. Naš namen je, da vzpostavimo tako boljši finančni nadzor nad družbami v tujini kot tudi boljši nadzor nad proizvodnjo in kakovostjo,\" je še povedal Sever. Na vprašanje, zakaj z nekdanjim predsednikom uprave Igorjem Mihajlovićem še nista uredila primopredaje, pa je Sever odgovoril, da je verjetno vzrok samo v času, primopredajo pa naj bi dokončali prihodnji teden. Zmanjšanje naročil v tekočem letu je bila po besedah vodstva posledica prilagoditve kupcev tržnim razmeram, od septembra pa naročila ponovno naraščajo. Za prvo četrtletje prihodnjega leta imajo zagotovljeno prodajo za 10 milijonov evrov mesečno. Obseg načrtovane prodaje tudi pomeni, da ni potrebe po nadaljnjem zmanjševanju števila delavcev v Iskri Avtoelektriki, še dodajajo. Prodajna strategija ostaja osredotočena na sedanje kupce. Delež novih proizvodov, mlajših od treh let, predstavlja 30 odstotkov vse prodaje šempetrske družbe, za razvoj pa bodo namenili med 4 in 5 odstotki prihodkov.", "title": "Ob koncu leta izguba, novih odpuščanj ne bo", "keywords": "gospodarstvo;ekonomija", "lang": "slovenian"}
{"body": "Ali nas v primeru, da vlada in sindikati ne dosežejo dogovora, res čaka prihod prisilnega upravitelja iz Bruslja? Ekonomist Maks Tajnikar poudarja, da so to bedarije, saj se kaj takega ni zgodilo še nikjer. Franc Jurša iz DeSUS je danes opozoril, da če nastalega zapleta pogajalske strani ne bodo uspele rešiti, bo namreč po njegovem mnenju prišla tehnična vlada, ki bo delala po navodilih iz Bruslja. Maks Tajnikar grožnje, da nam v primeru, če ne bomo sprejeli varčevalnih ukrepov, grozi obisk prisilnih upraviteljev iz EU , označuje za bedarije. Niti ustavni red niti zakonodaja tega ne omogočata. Monti ni prisilni upravitelj. Prejšnji teden je namreč ekonomist Matej Lahovnik v pogovoru za Demokracijo dejal, da bi vlada v primeru, če bi povsem popustila in sprejela vse, kar sindikati zahtevajo, pristala na nadaljevanje politike zadolževanja. V nadaljevanju bi verjetno sledil popoln kolaps slovenskih javnih financ in samo vprašanje časa je, kdaj bi v Sloveniji dobili prisilnega upravitelja od zunaj. Tajnikar odgovarja Tega nikjer ni bilo. Tajnikar izhod iz krize vidi v treh ključnih ukrepih. V pogovoru za 24ur.com je dejal, da je kritičen do dela vlade, ki v tem trenutku na neki način posega zgolj v plače javnega sektorja in je iz tega naredil afero. Ljudje se najtežje odpovedo plačam, zlasti zato, ker plače v javnem sektorju niso visoke, opozarja Tajnikar in dodaja, da v Sloveniji ne potrebujemo zmanjševanje javnega sektorja, saj delež javnega sektorja v BDP ni nič ekscesen, je celo nekaj za deležem, ki ga imajo države s takšnim razvojem. Po njegovih besedah je problem v tem, da se javni sektor financira s premajhnim obsegom sredstev. Kot pojasnjuje Tajnikar, več sredstev ostaja v našem žepu, javni sektor pa je organiziran za kolektivno potrošnjo. Če več denarja ostaja v naših žepih in ga manj damo za kolektivno potrošnjo, potem nastaja deficit v državnem proračunu, ki je resen problem. Poudarja, da so storitve javnega sektorja prav tako pomembne za življenje kot pa industrija. Morda je kakšen clio za življenje manj pomemben kot pa storitev medicinske sestre na onkologiji ali pa delo kakšnega od učiteljev, poudarja Tajnikar, ki vidi rešitve iz krize v povsem drugih ukrepih kot vlada. Javni sektor ni noben parazitski sektor. Brez tega sektorja ne moremo biti. Maks Tajnikar Lahovnikova trditev, da je prišel čas, da javni sektor začne deliti usodo gospodarstva, je po njegovih besedah traparija. Poudarja, da so plače v zasebnem sektorju vsa ta leta rasle bistveno hitreje, medtem ko plače v zasebnem sektorju stojijo od krize naprej. Razlika v plačah je okoli 150 evrov v korist javnega sektorja, kar pa ni primerljivo, opozarja Tajnikar, saj je izobrazbena struktura v povprečju bistveno višja v javnem sektorju. Rešitev vidi v treh ključnih ukrepih Kot prvega omenja dvig davka na dodano vrednost DDV. Poudarja, da imamo dve stopnji DDV, s katerima zagotavljamo neko večjo socialno pravičnost. Ta poseg bi kratkoročno prinesel največ koristi. Ta ukrep ne bi najbolj prizadel najšibkejših, kot opozarja Janša. Nižja stopnja DDV je namreč vezana na tiste storitve, ki jih potrebujejo ljudje z manj denarja, pojasnjuje Tajnikar. To ni ukrep za skrajno silo, saj so skoraj vse države to naredile. Če dvignete DDV, potem ni nujno, da znižujete plače javnega sektorja. Dovolj je, da plače zamrznete. To bi bil pameten ukrep v tem trenutku. Mislim, da bi to ponudbo sindikati sprejeli, kljub temu da je bila v zadnjih letih rast v javnem sektorju ničelna. Iz krize se je treba čim prej izkopati. A katere so tiste prave rešitve? Kot drugi, prav tako nujen ukrep predlaga reformo pokojninske blagajne. Deficit pokojninske blagajne je bil lansko leto praktično enak deficitu državnega proračuna. Dokler ne odpravimo deficita pokojninske blagajne, toliko časa tudi deficita državne blagajne ne moremo odpraviti. Ne gre za to, da bi zmanjševali pokojnine, pač pa za doseganje nekega družbenega dogovora, da se podaljša delovna doba. In to je treba sprejeti takoj, saj reformo potrebujemo sedaj in ne čez nekaj let. Kot tretji ukrep Tajnikar predlaga poseg v davke iz premoženja in kapitala. Opozarja, da se da s premoženjskimi davki pobrati veliko denarja in jih je seveda treba razumno postaviti. Ne vem, kakšni ukrepi naj bi iz Bruslja sledili, razen če gre za povečanje obrestne mere. Drugače pa Bruselj nekih formalnih ukrepov ne more narediti. Jože Mencinger Vse te tri ukrepe vlada povsem zanemarja, opozarja Tajnikar, ki vladi očita, da ne sprejema kompromisov. Na vprašanje, kaj se bo zgodilo, če sindikati ne bodo popustili, Tajnikar odgovarja, da bo vlada slej kot prej začela reagirati z interventnimi zakoni, ti pa tako rekoč pomenijo razpad sistema. Sindikati lahko organizirajo referendum, ki bo najverjetneje podrl zakonodajo. In potem smo v razmerah, ko vlada ne bo mogla več funkcionirati. To seveda še ne pomeni, da bo prišla prisilna uprava iz Bruslja, pač pa nova oblast. Bi pa takšen potek imel prav tako negativne učinke, saj bi reševanje problema samo časovno odlagali. Kako hitro se bomo na krizo navadili? Trenutne krize v Sloveniji bo konec, ko se bomo nanjo navadili, je na sredini okrogli mizi ob uvodu v sejem Kapital 2012 opozoril ekonomist Jože Mencinger, ki je ponovil svoje mnenje, da je Slovenija v veliki meri uvozila krizo, ki je izbruhnila zaradi nebrzdanega razvoja finančnega sektorja v letih globalne konjunkture. Na vprašanje, ali je dvig DDV rešitev v skrajni sili, Mencinger odgovarja To je edini ukrep, ki takoj prinese nekaj več prihodkov, seveda pa ima tudi slabe strani. Foto POP TV Ob tem je opozoril, da je kriza nastala v finančnem sektorju, reševanje finančnih ustanov in odpravljanje posledic krize pa sta pripeljala do rasti zadolženosti držav. Sedaj se te težave rešujejo v javnem sektorju, je dodal. Mencinger je spomnil na močan dvig zadolženosti slovenskih podjetij v času visoke konjunkture med letoma 2005 in 2008, razdolževanje in prestrukturiranje gospodarstva pa bosta po njegovi oceni potekala počasi. Kar smo si skuhali, bomo počasi pojedli. Na vprašanje 24ur.com glede neuspešnih pogajanj med vlado in sindikati je Mencinger dejal, da je vlada nekoliko preveč arogantna, saj je začela pogajanja z nerealnimi 15 odstotki. Sedaj se bodo vsi postopoma pomikali nazaj in prišli do nekega soglasja oziroma prisile, je prepričan Mencinger. Vlada bi morala polovico narediti na prihodkovni in polovico na odhodkovni strani. 800 milijonov je točno toliko, kot je vlada leta 2008 naredila škode, ko je za toliko skrčila prihodkovno in odhodkovno stran. Ta primanjkljaj so sami povzročili, sedaj pa te ukrepe, kot je brezplačen drugi otrok v vrtcih, jemljejo nazaj, komentira Mencinger. Podjetja prezadolžena, rešitve neučinkovite Tudi prvi mož KD Group Matjaž Gantar je opozoril, da se je slovensko gospodarstvo zadolževalo preveč, krivda pa je tako na podjetjih kot na bankah. Ocenil je, da v Sloveniji ne rešujemo dovolj učinkovito problema prezadolženosti podjetij, razdolževanje pa povzroča upad gospodarske dejavnosti. Finančniki so govorili tudi o potrebi po tujem kapitalu v Sloveniji. Arhar meni, da tuji kapital potrebujemo, če se želimo premakniti iz krize. Podobnega mnenja je tudi izvršni direktor Alta skupine Aleš Škerlak, ki je prepričan, da je treba ustvariti okolje, ki bo privabljalo tuj kapital. Mencinger pa po drugi strani predlaga, da se proda le tisto, kar je nujno potrebno. Rešil nas ne bo nihče, rešili se bomo sami, sami pa bomo tudi propadli, je posvaril in dodal, da podjetja niso samo bilance, temveč posli in znanje. Zaradi tega ne vidi potrebe po uničevanju te pomembne gospodarske osnove. Predsednik uprave NLB v odstopu Božo Jašovič pa je pojasnil, da je Slovenija kot kolesar, ki izgublja hitrost in s tem ravnotežje, zato potrebuje pospešek. Jašovič pričakuje, da bo ta pospešek za banke in podjetja v obliki novega kapitala vendarle prišel in da se bo razvoj obnovil. Slovenski bančni sistem ima po njegovih besedah za 5,5 milijarde evrov slabih posojil, kar je 11 odstotkov bilančne vsote bank. Pojasnil je, da so banke navznoter že oblikovale neke vrste slabe banke. Pri dilemah o oblikovanju slabe banke na ravni celotnega sistema pa se je po njegovih besedah treba vprašati, kdo bo to financiral, saj ob odsotnosti nekoga zunaj bank, ki bi te slabe naložbe odkupil, v njej na vidi smisla. Predsednik uprave Unicredit Banke Slovenija v odhodu France Arhar pa je povedal, da je kriza prinesla nove izkušnje. Te so bile za nekatere slabe, za druge pa tudi dobre. V zvezi s trenutnimi očitki bankam, da ne sodelujejo dovolj pri reševanju podjetij v težavah, je spomnil, da je šla Slovenija v zadnjih letih skozi novo fazo privatizacije, pri čemer novi lastniki v ta projekt niso prispevali veliko lastnih sredstev. Lastniki privatiziranih podjetij pa sedaj pričakujejo solidarnost vseh. Ta ima po njegovem mnenju svoje meje, v finančnem sistemu in gospodarstvu pa si želi predvsem več poštenja.", "title": "Tajnikar Monti ni prisilni upravitelj", "keywords": "finance;kriza;ekonomist;mencinger;arhar;gantar;jašovič;vlada;ukrepi;varčevanje;zadolženost", "lang": "slovenian"}
{"body": "Direktor Razlog slabo delovanje sodišč Okrajno sodišče v Ljubljani je na podlagi predloga direktorja družbe GSA Joca Pečečnika odredilo začetek stečajnega postopka družbe KIK Kamnik. Kot je povedal direktor KIK-a Aleš Erbežnik, je za stečajnega upravitelja imenovan Grega Erman. Odločitev sodišča ga sicer ne preseneča. Kar se tiče same procesne narave odločitve, nisem presenečen, kar pa se tiče vsebine narave odločitve, sem zelo presenečen, je pojasnil. Po njegovem mnenju je razlog za stečaj družbe slabo delovanje sodišč, ki se niso odzvala v okviru svojih pristojnosti na spore med lastniki strokovno hitro in primerno . Kot je pojasnil, so v KIK-u po pravni poti naredili vse, kar je bilo mogoče, da stečaja ne bi bilo. Ravno tako so precej naredili po poslovni poti, kar naj bi dokazovala tudi naročila, ki so jih prejeli. Erbežnik poudarja tudi, da je KIK ravno zdaj v novem zagonu, ki pa bo očitno prekinjen, razen če bo stečajni upravitelj z energijo in znanjem nadaljeval ta proces.", "title": "KIK Kamnik v stečaj", "keywords": "Gospodarstvo", "lang": "slovenian"}
{"body": "Pogajanja s Prahovimi policisti padla v vodo. Vlada ni potrdila v sredo parafiranega sporazuma. V sindikatu ne vedo, zakaj. Vlada ni potrdila sporazuma s policijskim sindikatom. Kot nam je povedal Branko Prah, ki vodi Policijski sindikat Slovenije (PSS), ne vedo, zakaj se je vlada odločila, da ne podpiše sporazuma, predvsem zato ker je do parafiranja že prišlo. O sporazumu je danes odločal tudi Svet sindikata. „Na Svetu smo danes imeli že pripravljen sklep, da sporazum podpišemo,“ pravi Prah in dodaja, da bodo zdaj stavko nadaljevali. Stavkovni odbor se bo znova sešel po praznikih in takrat bodo tudi odločali o morebitnem zaostrovanju. Želijo sistemsko reševanje Kot je dejala ministrica za javno upravo Irma Pavlinič Krebs, želijo problem plač v javnem sektorju rešiti sistemsko, za vse skupine enako. Vlada se je seznanila s protesti sindikatov posameznih poklicnih skupin, ocenili so, da parcialno urejanje vprašanja plač za posamezne poklicne skupine ni ustrezno. Spomnimo – Policijski sindikat Slovenije ni del skupine sindikatov javnega sektorja, ki jih vodi Janez Posedi, in stavke sploh ni prekinil. Pogajanja v zadnjih dneh so prinesla sporazum, na katerem so manjkali še podpisi tako vladne kot sindikalne strani. Očitno je zdaj tudi ta padel v vodo.", "title": "Vlada ne priznava sporazuma", "keywords": "sporazum;izdelek;produkt;podpisi;reč;stvar;irma pavlinič krebs;minister;policisti;oseba", "lang": "slovenian"}
{"body": "Berlin - Nemško gospodarstvo si je v začetku letošnjega leta, potem ko je zadnje trimesečje lani sklenilo z 0,6-odstotnim padcem, opomoglo, so danes sporočili iz Berlina. Kot so poudarili, na to kažejo pozitivni podatki v zvezi z industrijskimi naročili, povpraševanjem potrošnikov in trgom dela. »Potem ko je nemško gospodarstvo konec lanskega leta izgubilo zagon, se je začelo v začetku letošnjega leta najmanj stabilizirati,« so predstavniki nemškega gospodarskega ministrstva zapisali v mesečnem poročilu. Skladno s tem za letošnji začetek leta pričakujejo postopno okrevanje. Nemčija naj bi se na pot rasti vrnila tudi po zaslugi izboljšanega položaja svetovnega gospodarstva in okrevanja finančnih trgov. V tej luči so na ministrstvu izpostavili okrevanje držav, kot so ZDA, Japonska in Kitajska. Tveganja sicer še vedno predstavlja kriza območja evra. Evropska monetarna unija je še vedno v »blagi recesiji«, so spomnili. Izpostavili so še, da se nemška industrija krepi in da se je njen obseg februarja povečal za 0,5 odstotka, več je tudi industrijskih naročil. Po predbožičnem padcu se izboljšujeta tudi povpraševanje potrošnikov in trgovina na drobno. Boljše rezultate na tem področju v Berlinu pripisujejo nižji inflaciji, boljšemu položaju na trgu dela in znižanju davkov, poroča francoska tiskovna agencija AFP.", "title": "Berlin: Nemško gospodarstvo si je opomoglo", "keywords": "gospodarstvo;ekonomija", "lang": "slovenian"}
{"body": "Donos španskih obveznic na enomesečnem vrhu Je tudi nemško gospodarstvo v težavah? Industrijski indeks nabavnih menedžerjev je zaradi znižanja novih naročil marca zdrsnil pod 50 točk, ki pomeni mejo med rastjo in krčenjem. Padec omenjenega indeksa na 48,1 točke je precej šokiral analitike, ki so včeraj pozdravili popravljeno napoved nemške gospodarske rasti inštituta RWI z 0,6 na 1,0 odstotka. Na srečo je vsaj indeks PMI za storitveni sektor ostal v območju rasti, vendar je njegova vrednost 51,8 točke vseeno nižja od pričakovanj. Tudi v evroobmočju sta bila indeksa PMI za industrijski in storitveni sektor slabša od napovedi in pod mejo 50 točk, kar je obremenilo delniške indekse. Frankfurtski DAX30 se je znižal za več kot odstotek in pol. Kitajsko gospodarstvo se ohlaja Tudi s Kitajske je danes prišel zaskrbljujoč podatek. Po prvih podatkih, ki jih kaže indeks PMI banke HSBC padel je na 48,1 točke, je industrijska proizvodnja marca nazadovala peti mesec zapored, število novih naročil pa je padlo na štirimesečno dno. Očitno bo moral Peking najti nove način za spodbujanje gospodarske rasti. Nafta vrste brent je posledično padla na 122,50 dolarja, saj se trgovci bojijo, da se bo povpraševanje po črnem zlatu v drugi največji potrošnici nafte upočasnilo. Nepremičninski trg v ZDA še ne okreva V New Yorku so se v sredo dražile le nekatere tehnološke delnice, tako da je indeks Nasdaq rahlo porasel. Izjema je bil Hewlett Packard, ki je sporočil, da bo zaradi reorganizacije združil oddelek tiskalnikov in osebnih računalnikov. Delnice so vseeno padle za 2,2 odstotka. Dow Jones 13.124 točk je izgubil tretjino odstotka. Najbolj je zabolela novica, da je februarja za 0,9 odstotka v primerjavi z januarjem padla prodaja rabljenih stanovanj. V zadnjem obdobju je bilo sicer nekaj znakov okrevanja nepremičninskega trga, toda očitno ne gre tako hitro. Finančne krivulje na Valu 202 - v Veliki Britaniji prijaznejša dohodninska lestvica, a le za bogati sloj. - davek na dobiček podjetij se je znižal s 25 na 24 odstotkov in se bo v naslednjih letih še zniževal. Pri banki Goldman Sachs bikovsko naravnani Pri Goldman Sachsu so kljub temu, da so vodilni delniški indeksi tik pod triinpolletnim vrhom, bikovsko razpoloženi in trdijo, da so izgledi za dobičke pri vlaganju v delnice v primerjavi z vlaganjem v obveznice tako lepi, kot jih sedanja generacija še ni videla. Svoje prepričanje so potrdili z besedno igro Čas je, da varnim obveznicam rečete nasvidenje good bye in na dolgi rok kupujete delnice, ki so pravi nakup good buy. Nemške obveznice spet varno zatočišče Ali se je bikovski trend na obvezniških trgih res končal, je še prezgodaj trditi, čeprav je donos ameriških 10-letnih obveznic marca z ravni okrog dveh odstotkov sunkovito porasel nad 2,40 odstotka. Toda ta teden je zgodba spet drugačna. Vlagatelji kupujejo varne obveznice donos nemških desetletnih obveznic je posledično v sredo spet zdrsnil pod dva odstotka in prodajajo obveznice problematičnih držav. Tečaji delnic na Lj. borzi GORENJE +3,82 % 5,71 EUR PETROL +1,79 % 171,00 TELEKOM +0,28 % 69,00 KRKA -0,90 % 50,83 LUKA KOPER -1,05 % 9,40 MERCATOR -2,31 % 125,00 NOVA KBM -2,82 % 3,751 ZAV. TRIGLAV -3,70 % 13,00 Donos španskih obveznic na enomesečnem vrhu Donos španske 10-letne obveznice je dosegel 5,40 odstotka največ v zadnjem mesecu, donos primerljive italijanske obveznice pa na pet odstotkov. Seveda je to še vedno zelo daleč od kritičnih ravni nad sedmimi odstotki, kakršen je bil donos teh obveznic na vrhuncu dolžniške krize ob koncu lanskega leta, preden je Evropska centralna banka začela operacijo LTRO in poslovnim bankam decembra in konec februarja posodila skoraj tisoč milijard evrov po nizki obrestni meri.", "title": "Goldman Sachs z besedno igro sporočil kupujte delnice", "keywords": "Gospodarstvo", "lang": "slovenian"}
{"body": "Šestodstotni padec Nove KBM Potem ko je indeks SBI TOP prejšnji teden pridobil štiri odstotke, je ponedeljek spet postavil stvari na svoje mesto, saj je vodilni indeks Ljubljanske borze padel za poldrugi odstotek. V prvi kotaciji so se vse delnice pocenile. S Krko in Mercatorjem je bilo za dobrih 350 tisoč evrov prometa. Cena Krke je nihala med 50,1 in 51,15 evra, medtem ko je Mercator zdrsnil na 159 evrov, kar pomeni dvoodstotni minus. Spet je največje izgube šestodstotne utrpel tečaj Nove KBM. Najnižji posli so se sklepali pri 4,16 evra, kar je le 15 centov več od zgodovinskega minimuma. Tečaji delnic v prvi kotaciji Lj. borze LUKA KOPER -0,00 % 9,39 EUR PETROL -0,03 % 156,60 KRKA -0,76 % 51,00 TELEKOM -0,81 % 61,00 MERCATOR -1,84 % 160,00 GORENJE -2,73 % 5,70 NOVA KBM -6,22 % 4,22 INTEREUROPA -8,18 % 1,01 Visoki padci zlasti v Aziji Po novici, da Grčija ne bo dosegla ciljev za zmanjšanje primanjkljaja, je največja finančna središča spet zajelo nekaj panike. V Hongkongu so tuji vlagatelji množično likvidirali svoje pozicije, osrednji indeks je padel za 4,4 odstotka. Frankfurtski DAX30 je bil že za več kot tri odstotke v minusu, toda zadnji del trgovanja je bil spodbudnejši in DAX 5.376 točk je izgubil le 2,27 odstotka. Cena delnic Commerzbanke je strmoglavila za 7,27 odstotka, BMW-jeve pa so se pocenile za dobrih pet odstotkov. Dow Jones spet izgublja Newyorški Dow Jones je po objavi septembrskega indeksa ISM porasel je s 50,6 na 51,6 točke, ki kaže proizvodnjo dejavnost v ZDA, v ponedeljek nekaj časa pridobival, pomagala pa je tudi novica, da je vrednost gradbenih poslov avgusta porasla za 1,4 odstotka. Toda kasneje se je Dow spet obrnil navzdol in do 19. ure izgubil več kot odstotek, tako da je zdrsnil pod 10.800 točk. Zlato okreva po septembrskih padcih Vrednost evra je zdrsnila pod 1,33 dolarja, zlato pa počasi spet pridobiva status varnega pribežališča. Cena je v ponedeljek porasla za dva odstotka in se zavihtela nad 1.650 dolarjev. Tudi srebro si je opomoglo in se učvrstilo nad 30 dolarji. Septembra je cena srebra padla za skoraj 28 odstotkov, kar je bil največji mesečni padec v 30 letih. ECB v minulem tednu ni preveč zapravljala Evropska centralna banka je minuli teden odkupila za 3,8 milijarde evrov državnih obveznic ranljivih članic območja evra. S tem ukrepom se sicer banka že od začetka avgusta trudi znižati obrestne mere in s tem omiliti dolžniško krizo v območju evra oziroma preprečiti, da bi se razširila tudi v Italijo in Španijo. Glede na poročila ECB-ja iz minulih tednov gre tokrat za najmanjši odkup v zadnjih nekaj tednih. V tednu v začetku avgusta je denimo banka za državne obveznice namenila kar 22 milijard evrov.", "title": "Grška tragedija na borzah spet sprožila prodajni val", "keywords": "Gospodarstvo", "lang": "slovenian"}
{"body": "Upniki T-2 so neuradno v večini že izglasovali prisilno poravnavo. Iz podjetja so sporočili, da je poslovanje v skladu z načrtom finančnega prestrukturiranja. Po neuradnih podatkih uradni bodo znani po izteku roka za glasovanje 13. avgusta , so upniki T-2, s priznanimi ali verjetno izkazanimi terjatvami, z več kot 60 odstotki že glasovali za prisilno poravnavo in jo podprli. Tako so ustvarjeni pogoji, da se bo lahko tudi uspešno končal postopek prisilne poravnave, začet januarja letos. Po pojasnilih vodilnih gre za pomembno prelomnico, ki bo omogočila nadaljevanje uspešnega poslovanja. Cilj postopka prisilne poravnave je bil postaviti poslovna razmerja na temelje, ki bodo zagotavljali nadaljnje poslovanje in rast našega podjetja, ki je zagotovo nosilec tehnološkega razvoja telekomunikacijskega trga v Sloveniji. Pogajanja z upniki so bila dolga, vendar smo ravno zaradi uspešnega dogovora z upniki uspeli zagotoviti izhodišče, ki nam omogoča vrnitev na trg v polni moči in zagotavlja nadaljnji razvoj naših konkurenčnih prednosti. Dodatno nas veseli tudi dejstvo, da smo v napornih pogajanjih z nekaterimi upniki uspeli pridobiti tudi ustrezne izjave, na podlagi katerih se bo kapitalska moč naše družbe po zaključku postopka prisilne poravnave še bistveno okrepila, je poudaril direktor T-2 Uroš Rožič. Poslovanje T-2 je bilo sicer letos stabilno, saj so kljub postopku prisilne poravnave beležili rast naročnikov, ki se je odrazila tudi v rasti prihodkov. Od začetka postopka prisilne poravnave so ustvarili 29 milijonov evrov prihodkov od prodaje in 8,5 milijona evrov prostega denarnega toka, ki ga bo lahko po potrditvi prisilne poravnave družba namenila poplačilu upnikov in nadaljnjim investicijam. V tem času so pridobili več kot 14.000 novih naročnikov.", "title": "Podprli prisilno poravnavo T-2", "keywords": "t-2;upnik;simon;zdolšek;poplačilo;nlb;banka;ajpes;prisilna;poravnava;stečaj;zvon;ena;holding;telekom;slovenije", "lang": "slovenian"}
{"body": "Cene energentov se zaradi zvišanja trošarin za neosvinčeni motorni bencin in plinsko olje niso spremenile. Pocenilo se je le kurilno olje, za liter katerega je treba odšteti 0,919 evra. S ponedeljkom se je izteklo 14-dnevno obdobje, v katerem naftni trgovci izračunavajo cene goriv. Ker je vlada zvišala trošarine za neosvinčeni motorni bencin in plinsko olje, se cene energentov z današnjim dnem niso spremenile. Izjema je kurilno olje, ki se je pocenilo za 1,3 centa, na 0,919 evra na liter. Tudi v naslednjem 14-dnevnem obdobju bo torej treba za liter neosvinčenega 95-oktanskega bencina odšteti 1,287 evra. Liter neosvinčenega 100-oktanskega bencina bo še naprej stal 1,3 evra, dizelskega goriva pa 1,238 evra. Za avtoplin je pri Petrolu treba odšteti 0,759 evra za liter, pri Butan plinu pa redna cena znaša 0,730 evra za liter. Vlada je v ponedeljek na dopisni seji zvišala trošarino za neosvinčeni bencin za 7,7 odstotka, za plinsko olje za pogon za 9,5 odstotka, za plinsko olje za ogrevanje pa za 20,9 odstotka. Kljub temu se je cena slednjega znižala. Zaradi zvišanja trošarin si na finančnem ministrstvu obetajo za dobrih sedem milijonov evrov več javnofinančnih prihodkov mesečno kot doslej.", "title": "Višje trošarine, nespremenjena cena pogonskih goriv", "keywords": "bencin;nafta;dizel;trošarine;cena;višina;podražitev;pocenitev", "lang": "slovenian"}
{"body": "Uprava bo nadaljevala finančno prestrukturiranje Nadzorni svet Istrabenza je sprejel odstopno izjavo predsednika uprave Tomaža Berločnika. Na njegov položaj je imenoval zdajšnjega člana uprave Rudija Grbca. Grbec bo šestletni mandat nastopil 15. januarja, nadzorni svet pa mu je podelil tudi mandat za sestavo nove uprave. Grbec je ob imenovanju povedal, da bo uprava tudi v prihodnje nadaljevala z izvajanjem aktivnosti v skladu z načrtom finančnega prestrukturiranja, ki je bil potrjen v postopku prisilne poravnave. Novi predsednik uprave je po izobrazbi sicer magister poslovanja in organizacije, v Istrabenz pa je prišel leta 2002. Deloval je na področju kontrolinga, pred imenovanjem za člana uprave pa je bil tudi pomočnik predsednika uprave za kontroling. Je predsednik upravnega odbora družbe Actual I. T. in namestnik predsednika upravnega odobora družbe Istrabenz Turizem. Kot je znano, bo Berločnik s 1. februarjem prevzel vodenje Petrola. Do konca januarja ostaja v Istrabenzu kot svetovalec uprave.", "title": "Istrabenz bo po novem vodil Rudi Grbec", "keywords": "Gospodarstvo", "lang": "slovenian"}
{"body": "Izredni upravitelj nekdanji minister za finance Uprava italijanskega letalskega prevoznika Alitalia je razglasila stečaj in zaprosila za izredno upravljanje družbe. Alitalia se je v zadnjih petih letih spopadala z visokimi izgubami, ta je lani znašala kar 495 milijonov evrov, zato prošnja za izredno upravljanje ni nobeno presenečenje. Do 31. julija se je družba zadolžila že za skoraj 1,2 milijarde evrov, kar je kar 57 milijonov evrov več, kot so dolgovi znašali junija. Italijanski premier Silvio Berlusconi je prošnji ugodil in za upravitelja Alitalie imenoval nekdanjega ministra za finance Augista Fantozzija. Italjanska vlada je v četrtek potrdila spremembo zakonodaje, s čimer je utrla pot razdelitvi največjega italijanskega letalskega prevoznika Alitalie na dva dela. Načrt predvideva, da naj bi zdravi del podjetja prevzela skupina italijanskih vlagateljev, združenih v letalski družbi, ki jo vodi predsednik italijanskega proizvajalca motornih koles Piaggio Roberto Colaninno. Del podjetja, ki posluje z izgubo, pa naj bi šel v stečaj. Berlusconi zagotavlja, da bo rešil težave Berlusconi je zagotovil, da bo Alitalia ostala v italijanskih rokah in da bodo tuji vlagatelji dobili le manjšinski delež. Francosko-nizozemski letalski prevoznik Air France-KLM je že izrazil interes za odkup manjšega deleža novonastale družbe, za del Alitalie pa naj bi se zanimala tudi Lufthansa. Opozicija je do delitve Alitalie kritična, saj naj bi brez službe ostalo ogromno delavcev, dolgove pa bodo morali plačati davkoplačevalci. Italijanski premier pa je zagotovil, da bo vlada poskrbela za presežno delovno silo - šlo naj bi za 5.000 do 7.000 zaposlenih - kot tudi za oškodovane male delničarje in imetnike obveznic.", "title": "Alitalia vlado zaprosila za pomoč", "keywords": "alitalia;stečaj;berlusconi", "lang": "slovenian"}
{"body": "Preberite si aktualne novičke s sveta gospodarstva, ki so jih za vas pripravili v redakciji Poslovnega Dnevnika. Podjetje M. A. & L. iz Ljubljane, ki se je ukvarjalo z veleprodajo bele tehnike, nazadnje pa je v skladiščnih prostorih izvajalo diskontno prodajo starejšega blaga, je za seboj pustilo več kot devet milijonov evrov neporavnanih obveznosti in le za pol milijona evrov premoženja, je ugotovila stečajna upraviteljica Darja Erceg. Več kot polovica dolga odpade na družbo Daimond, javnosti bolj znano iz spodletelega prevzema Istrabenza. Ta je bila še leta 2009 lastnica M. A. & L., takrat pa ga je prodala kar svoji odvisni družbi Vicoma. Ta je minuli mesec končala v stečajnem postopku, njegovo vodenje postopka pa je, zanimivo, prevzel Grega Erman, ki tako kot Ercegova spada v skupino upraviteljev BDO. Stečajnik Betnave prodaja stavbno pravico in renault pet Stečajni upravitelj podjetja Betnava Leon Benigar Tošič je za 17. oktober razpisal javni dražbi, na kateri bo skušal prodati lestenec za 800 evrov, avtomobil renault R5, ki ni v voznem stanju, ter stavbno pravico za obdobje 20 let od pridobitve pravnomočnega gradbenega dovoljenja za obnovo, rekonstrukcijo in dozidavo objektov. Vrednost slednje je po izvedenih cenitvah enaka nič, vendar je Tošič postavil izklicno ceno 40.000 evrov. Pogačar zastavil Ram invest pri NLB Ram Invest, lastnik znamenite poslovne stavbe v Dimičevi ulici v Ljubljani, od katere se v teh dneh poslavljajo NPU in nekateri drugi državni organi, je po novem zastavljen pri NLB. Njegov edini družbenik Igor Jurij Pogačar ga je namreč banki konec septembra dal v zavarovanje 6,5 milijona evrov visoke terjatve. Spomnimo, da je letos poleti Pogačarjev delež v Ram Investu rubila Gorenjska banka, a je kmalu zatem prišlo do izbrisa izvršbe. Vračilo dolgov od Javorja Pivka zahteva vse več bank Odvisne družbe Javorja Pivka, ki je od julija v likvidaciji, rubi vse več upnikov. Po tistem, ko je pravnomočen sklep o izvršbi izposlovala Poštna banka Slovenije, je enako uspelo tudi KD Banki. Ta po dostopnih podatkih že nekaj mesecev zahteva vračilo več kot milijona evrov, drugače bo sodišče na dražbi prodajalo družbo Javor-Trgovina. Ta je imela konec lanskega leta za 1,3 milijona evrov premoženja, od tega je polovico pokrivala s kapitalom. Anderlič za vodenje Hotela Mons izbral Valentina Podjetje Monsadria, ki se ukvarja z gostinsko, turistično in kongresno dejavnostjo in je lastnik Hotela Mons, je po pol leta dobilo novega direktorja. Namesto Ralpha Herberta Schillingerja je njegovo vodenje prevzel Aleksander Valentin, nekdanji pomočnik direktorja hotela Kempinski Palace. Monsadria je prek Kranjske investicijske družbe (KID) v lasti Jožeta Anderliča. Prodaja avtomobilov v Franciji upadla za skoraj petino Prodaja avtomobilov je v Franciji septembra na letni ravni upadla za 18,3 odstotka, kar je dodatna oteževalna okoliščina za francoske proizvajalce, ki se soočajo z vse manjšo prodajo v Evropi in visokimi proizvodnimi stroški. Združenje francoskih proizvajalcev CCFA je sporočilo, da bi bil padec nekoliko nižji, če bi upoštevali, da so imeli septembra lani dva dodatna delovna dneva. V tem primeru bi znašal deset odstotkov.", "title": "Posel na kratko: ponedeljek, 8. oktobra", "keywords": "gospodarstvo;ekonomija", "lang": "slovenian"}
{"body": "Sindikati na sestanku z vlado brez odgovorov o tem, kakšni bodo konkretni ukrepi. Sindikati naj pripravijo svoje predloge. Novi rezi neizogibni. \"Glede ukrepov nismo izvedeli popolnoma nič konkretnega, so pa bili napovedani v skladu s pripravami proračuna za prihodnje leto,\" je povedal Branimir Štrukelj, vodja konfederacije sindikatov javnega sektorja po dve uri trajajočem sestanku s predsednico vlade Alenko Bratušek in nekaterimi drugimi predstavniki vlade. Javnim uslužbencem ne bodo rezali Sindikati tako še ne vedo, ali rezi v proračun dejansko bodo ali ne in kakšni bodo. Le finančni minister je menda zagotovil, da dodatnega nižanja plač javnih uslužbencev ne bo. Z varčevalnimi ukrepi, ki bodo potrebni za krpanje proračunske luknje v prihodnjem letu in bodo pripravljeni do konca avgusta, pa bo vlada sindikate seznanila najprej. \"Glede na to, da je vlada danes sprejela določen razred prihodkov in odhodkov, smo pričakovali, da bomo nekaj od tega izvedeli, a nismo izvedeli nič,\" pa je izpostavil sindikalist Drago Lombar (KNSS Neodvisnost). Prvi mož sindikata Pergam Janez Posedi pa je dodal, da številke očitno še preračunavajo, vse naj bi izvedeli jeseni, kot pravi torej kakšna je ekonomska politika naše države, kako misli vlada reševati probleme ter kako se bo vlada odzvala na težave gospodarstva. Tudi sindikati s svojimi predlogi Tako kot se je vlada že dogovorila z delodajalci pa bodo v roku enega meseca tudi sindikati pripravili svoje predloge za reševanje sedanje krize, ukrepov. \"Zategovanje pasu je lahko, vendar ne več na najnižjih kategorijah,\" je še dodal Lombar. Posedi pa je sicer ocenil, da je predloge dolžna pripraviti vlada in jih dati partnerjem v razpravo: \"Ko bom želel oblikovati ekonomsko politiko te države bom to počel kot politična stranka, ne kot sindikat.\" Rezali naj bi tudi pokojnine Po neuradnih informacijah naj bi namreč vlada načrtovala po nekaj odstotne reze tudi v pokojnine, socialne transferje in plače, vendar sindikati na to ne nameravajo pristati. Vlada naj bi namreč poskušala v rebalansu proračuna za leto 2014, ki mora biti pripravljen do srede septembra, primanjkljaj znižati pod tri odstotke BDP. \"Ta cilj ne bo dosežen brez ukrepov, ki ne bi boleli, ampak nič od tega danes nismo slišali,\" pa je bil razočaran sindikalist Zdenko Lorber (Alternativa). Dušan Semolič iz Zveze svobodnih sindikatov Slovenije pa je ob odhodu iz sestanka izpostavil, da \"ekstremno varčevanje, ki uničuje povpraševanje uničuje tudi delovna mesta in tudi proračun\". Prepričan je, da ekstremno varčevanje ni pot iz krize. Spet je ponovil, da sindikati nikakor ne bodo pristali na ukinitev usklajevanja pokojnin, socialnih transferjev, plač in drugih prejemkov z inflacijo: \"To je izjemno nevarna poteza vlade, če bo to res sprejeto. To je točka, kjer bomo prišli s to vlado v velik konflikt.\"", "title": "Neuradno: rezali bodo pokojnine, socialo ...", "keywords": "sindikati;vlada;varčevanje", "lang": "slovenian"}
{"body": "Ljubljana - Celjski kriminalisti so proti odgovorni osebi podjetja s sedežem v Celju vložili kazensko ovadbo zaradi suma storitve kaznivih dejanj poslovne goljufije, je sporočila tiskovna predstavnica Policijske uprave v Celju Milena Trbulin. Po neuradnih podatkih je bila kazenska ovadba vložena na celjsko okrožno tožilstvo proti Lidiji Žagar, nekdanji direktorici Gradisa Celje, potem ko je podjetje marca končalo v stečaju. Po naših informacijah je Žagarjeva osumljena, da je kot odgovorna oseba Gradisa Celje konec leta 2007 z mariborskim podjetjem Tibar sklenila pogodbo za izvedbo gradbenih del na projektu Planet Tuš v Kranju v skupni vrednosti 19 milijonov evrov. Pred tem pa je podjetje Engrotuš sklenilo pogodbo s Tibarjem kot investitorjem gradbenega posla. Po pojasnilih Trbulinove je bila pogodba (med Gradisom Celje in Tibarjem, op. p.) ekonomsko neupravičena in že v samem začetku ni pokrivala stroškov gradnje. Kljub temu so bile v prvi polovici 2008 s podizvajalci sklenjene pogodbe, ki so bile vredne več kot 22 milijonov evrov. Na ta način naj bi bila podizvajalcem povzročena škoda v višini 3,5 milijona evrov. V kazenski ovadbi kriminalisti Žagarjevi očitajo, da je podizvajalcem lažno prikazovala, da bodo naročena in opravljena dela v celoti plačana, prikrivala in lažno prikazovala finančno stanje družbe, v zavarovanje plačil izdajala menice, ki niso bile unovčljive, lažno grajala izvedena dela, čeprav so bila z gradbenim nadzorom potrjena kot kakovostno izvedena, neupravičeno uveljavljala pogodbene kazni in povrnitev neobstoječe gospodarske škode ter zamolčala sklenitev pogodbe s Tibarjem, ki je bila ekonomsko neupravičena.Začetek zapletov konec 2008 Gradnja Kranjskega Planeta Tuš se je začela zapletati konec leta 2008, ker Engrotuš od Tibarja ni želel odkupiti objekta. V Engrotušu so nam pred časom pojasnili, da so bili primorani prekiniti pogodbo, ker Tibar tudi po podaljšanju rokov ni izpolnil vseh obveznosti. V začetku leta 2009 pa so postajali vse glasnejši podizvajalci Gradisa Celje, ki so gradili Kranjski Planet Tuš. Eden od njih nam je tedaj pojasnil, naj bi Tibar Gradisu Celje nakazal 18 milijonov evrov. Hkrati naj bi Gradis Celje s cesijsko pogodbo na Tibar prenesel za pet milijonov evrov obveznosti, kar pomeni, da je celjski gradbinec od Tibarja dejansko prejel 23 milijonov evrov. Žagarjeva je očitke iz kazenske ovadbe včeraj zavrnila in krivdo prevalila na Tibar: \"To podjetje je tri leta pripravljalo naložbo v Kranju, kar pomeni, da je imelo dovolj časa, da projektov ni pripravilo v svojo škodo, ampak v škodo Gradisa Celje. S tremi začasnimi odredbami, ki smo jih predlagali, nam je sodišče pritrdilo, da obstajajo terjatve Gradisa Celje do Tibarja. Z eno začasno odredbo smo zablokirali tudi del kupnine, ki jo je Tibar prejel od NLB Leasinga, ki je financiral gradnjo Planeta Tuša. Kasneje je Tibar ta sredstva skupaj z banko deblokiral, denar pa je izginil neznano kam,\" razlaga Žagarjeva. Dodaja, da je Gradis Celje lani spomladi proti Tibarju in proti njegovemu direktorju Rudolfu Golobu vložil kazensko ovadbo, vendar se glede nje ni zgodilo še nič. Predstavnik podizvajalcev, ki so gradili Planet Tuš Marko Femc iz podjetja Plan-net pravi, da je zadovoljen, da so tudi kriminalisti ugotovili, da je zadeva zrela za kazenski pregon. Približno deset podizvajalcev Gradisa Celje, ki so gradili Planet Tuš, je namreč zaradi suma storitve kaznivega dejanja poslovne goljufije proti Žagarjevi vložilo kazenske ovadbe lani maja. sebastjan.morozov@dnevnik.si", "title": "Kriminalisti ovadili nekdanjo direktorico Gradisa Celje Lidijo Žagar", "keywords": "gospodarstvo;ekonomija", "lang": "slovenian"}
{"body": "Jaz sem delal za dobro Hrvaške in ponosen sem, da sem bil predsednik dveh vlad Zaslišanje Sanaderja o privatizaciji hrvaške Ine, ki se je leta 2003 začela s prodajo 25 odstotkov delnic madžarskemu Molu, v času Sanadarjeve vlade pa je njihovo lastništvo naraslo na 47 odstotkov 2008, je bil na Hrvaškem pravi medijski dogodek. Časnik Index.hr je celo neposredno objavljal transkripte zaslišanja, spet drugi so dogodek opisovali z dramatičnimi opisi, kot je bil tale, objavljen na portalu Jutarnji.hr Zvezda dneva je ob devetih zjutraj zapustil svojo vilo v Kozarčevem. Oblečen v elegantno obleko, z nadetimi črnimi očali in zdaj že legendarno črno torbo se je napotil v sabor, kamor je prispel malo pred poldnevom. Sanader Vrh HDZ-ja je vedel vse Parlamentarno komisijo je na zaslišanju zanimalo predvsem to, kako je lahko madžarsko podjetje pridobilo tako velik delež v enem največjih Hrvaških podjetij. Pred vsako politično odločitvijo se je vedno sestal vrh HDZ-ja, tako je bilo tudi v primeru Ine. Ali so bili o njeni prodaji obveščeni vsi?, Da, je dejal Sanader. Nekdanji hrvaški premier je komisiji pojasnil tudi to, da je bila v sklepni del prodaje Ine vpletena današnja premierka in takrat podpredsednica vlade Jadranka Kosor, kar je sama pred kratkim zanikala. Odšel sem zaradi Slovenije Na vprašanje, ali je zapustil položaj premierja zaradi afere Ina, pa je dejal Odšel sem, ker nisem hotel trgovati s hrvaškim ozemljem. Za slovenski glas blokada Hrvaške za vstop v EU, op. p. bi se morali odreči delu ozemlja, kar pa nisem bil pripravljen narediti. Zakaj je Ina padla v krizo? Sanader je pojasnil tudi to, zakaj naj bi Ina padla v krizo in je vlada sploh začela razmišljati o njeni prodaji. Imel sem informacije, da je bila Ina leta 2007 pred stečajem in da je imelo podjetje težave z izplačilom plač. K temu je verjetno prispevalo več dejavnikov, še najbolj pa kriza. Govorilo se je tudi o tem, da je vodstvo Ine verjetno kupovalo nafto po višji ceni in z njo ustvarjalo zaloge. Ko je cena padla, je nastalo nesorazmerje, in to je bil tudi glavni razlog, zaradi katerega je Ina padla v krizo, je pojasnil Sanader. Razlog, zakaj je sledila sprememba v nadzornem odboru Ine, je bil po besedah nekdanjega premierja ta, da je prav v tistem času v javnosti potekala razprava o tem, da ministri, državni tajniki in predstavniki sabora ne bi smeli delovati v več kot dveh nadzornih odborih hkrati. Glede na to smo se odločili, da bo Ivan Šuker kot minister za finance sedel v nadzornih odborih dveh finančnih podjetij, minister za gospodarstvo Polančec pa v dveh pomembnih gospodarskih podjetjih. Po tej logiki je Damir Polančec zamenjal Šukerja v nadzornem odboru Ine, je pojasnil politično odločitev takratne vlade Sanader. Vlada ni prodala delnic, prodajali so jih državljani", "title": "Sanader je odstopil zaradi pritiska Slovenije in ne zaradi afere Ina", "keywords": "Svet;Gospodarstvo", "lang": "slovenian"}
{"body": "Ljubljana - Delničarji Abanke Vipa bodo na današnji skupščini odločali o 50-milijonski dokapitalizaciji, na dnevnem redu pa je tudi imenovanje treh nadzornikov in seznanitev s poslovanjem banke, ki je lansko leto zaključila z izgubo v višini 119 milijonov evrov. Uprava banke predlaga, da se dokapitalizacija izvede z izdajo največ 7.142.858 delnic po prodajni ceni sedem evrov. Celoten emisijski znesek delnic bo znašal največ 50 milijonov evrov, osnovni kapital Abanke Vipe, ki na dan sprejema sklepa znaša 30,05 milijona evrov, pa se lahko po predlogu poveča za največ 29,81 milijona evrov. Po povečanju bo znašal največ 59,85 milijona evrov. Delničarji Abanke Vipa - društvo MDS, Miroslav Kert in Boris Šešek - so vodstvo banke sicer pozvali, naj z dnevnega reda skupščine umakne točko, ki govori o povečanju osnovnega kapitala. Menijo, da bi v primeru uresničitve predloga prišlo do velikega razvrednotenja premoženja dosedanjih delničarjev kljub odprti prednostni pravici vplačila delnic obstoječim delničarjem. Uprava tretje največje banke v Sloveniji skupščini predlaga še, da za člane nadzornega sveta za štiriletno mandatno obdobje z začetkom mandata 30. maja imenuje Andreja Andoljška, Andreja Slaparja ter Kristino Ano Dolenc. Delničarji se bodo seznanili tudi s poslovanjem banke, ki je lansko leto zaključila z izgubo v višini 119 milijonov evrov. Delničarji bodo odločali tudi o razrešnici upravi in nadzornemu svetu za preteklo poslovno leto, na dnevnem redu pa imajo tudi določitev sejnin in povračila stroškov članom stalnih komisij nadzornega sveta. Za revizorja za leto 2012 uprava predlaga revizorsko hišo KPMG Slovenija. V povezavi z Abanko Vipa se sicer omenja možnost, da bi to banko združili z Gorenjsko banko, kar podpira tudi Kranjska Sava, ki ima lastniški delež tako v Abanki Vipa kot tudi v Gorenjski banki, a zaenkrat o tem ni znanega še nič. Vrhovno sodišče zavrnilo tožbo državnih lastnikov Abanke Vrhovno sodišče je zavrnilo tožbo državnih lastnikov Abanke Vipa na odločbo ATVP, s katero jim je ta odvzela glasovalne pravice v banki. Štirje lastniki z nekaj več kot tretjinskim deležem tako danes ne bodo mogli sodelovati na skupščini Abanke, na kateri med drugim odločajo o dokapitalizaciji. Agencija za trg vrednostnih papirjev (ATVP) je odločbo o odvzemu glasovalnih pravic državnim lastnikom Abanke - Mobitelu, Hitu, Slovenski odškodninski družbi (Sod) in Zavarovalnici Triglav - izdala sredi lanskega januarja. S tem jim je onemogočila razpolaganje z delnicami v banki, dokler skupaj z Luko Koper ne objavijo prevzemne ponudbe oz. ne odtujijo delnic Abanke. Zoper navedeno odločbo ATVP so omenjene družbe vložile tožbo, Zavarovalnica Triglav pa tudi zahtevo za odložitev izvršitve izpodbijane odločbe oz. na izdajo začasne odredbe. Vrhovno sodišče je tožbo omenjenih družb zavrnilo, zahtevo Zavarovalnice Triglav pa zavrglo, je Zavarovalnica Triglav, s 25,61 odstotka največja lastnica Abanke, danes sporočila prek spletnih strani Ljubljanske borze. Delničarji Abanke Vipa bodo na današnji skupščini odločali o 50-milijonski dokapitalizaciji, na dnevnem redu pa je tudi imenovanje treh nadzornikov in seznanitev s poslovanjem banke, ki je lansko leto zaključila z izgubo v višini 119 milijonov evrov. Delničarji se bodo seznanili tudi s poslovanjem banke, ki je lansko leto zaključila z izgubo v višini 119 milijonov evrov, ter odločali o razrešnici upravi in nadzornemu svetu za preteklo poslovno leto. Pred skupščino so se sicer pojavile govorice, da naj bi celotna uprava z Jožetom Leničem na čelu odstopila, a jih v banki ne komentirajo.", "title": "Delničarji Abanke Vipa bodo odločali o dokapitalizaciji", "keywords": "gospodarstvo;ekonomija", "lang": "slovenian"}
{"body": "CPU Višja strokovna šola vpisuje v študijske programe Ekonomist, Varovanje, Gradbeništvo, Informatika in Poslovni sekretar do 30. septembra 2013. Center za poslovno usposabljanje CPU ima več kot dvajsetletno tradicijo izobraževanja za potrebe gospodarstva. Zrasel je pri Gospodarski zbornici Slovenije in se razvil v sodobno, dinamično izobraževalno institucijo, v okviru katere deluje tudi Višja strokovna šola. Izvaja pet višješolskih študijskih programov za pridobitev naziva ekonomist, inženir varovanja, inženir gradbeništva, inženir informatike in poslovni sekretar. Študij je izredni, traja dve leti in je prilagojen odraslim. Poteka praviloma med tednom popoldne v zgradbi CPU. Naš skupni moto je iz prakse za prakso. Študij je praktično naravnan, zasnovan na uporabnem znanju, ki ga študenti sproti urejajo, dopolnjujejo in nadgrajujejo. Podprt je s strokovno literaturo, ki jo posredujemo v elektronski obliki in z gradivom, ki ga pripravljajo predavatelji sproti. Delo v manjših skupinah omogoča predavateljem, da se odzivajo na potrebe in probleme študentov glede študija, pomagajo pri reševanju konkretnih situacij, posredujejo sodobno znanje in jih spodbujajo k lastnemu razmišljanju in sprotni aktivnosti. Predavatelji in mentorji so strokovnjaki na posameznih področjih. Vsak od njih ima bogate praktične izkušnje ter znanje in posluh za delo s študenti, ki že imajo delovne izkušnje pa tudi za tiste, ki začenjajo poklicno kariero Pomemben del višješolskega izobraževanja je tudi praktično izobraževanje. Študenti, ki imajo najmanj tri leta delovnih izkušenj, lahko uveljavljajo priznavanje, ostali pa s pomočjo šole poiščejo ustrezno mesto za praktično izobraževanje v podjetju. Center za poslovno usposabljanje je nosilec ERASMUS listine za Erasmus mobilnost študentov. Omogoča jim, da opravljajo praktično izobraževanje v organizacijah v tujini. Študij organizira strokovno osebje, ki je študentom in predavateljem vsak dan na voljo osebno, preko telefona oziramo elektronske pošte. Naš cilj je, da organiziramo študentom prijazno in kakovostno študijsko okolje, ki jim omogoča, da uskladijo tudi ostale obveznosti s študijem in uspešno dosežejo zastavljene cilje. Če se odločate za študij ekonomije, varovanja, gradbeništva, informatike ali želite postati poslovni sekretar/sekretarka, smo pravi naslov. Pridružite se več kot 1000 diplomantom Centra za poslovno usposabljanje. Obiščete nas lahko od 2. do 30 septembra od ponedeljka do petka med 9.00 in 16.00 na Centru za poslovno usposabljanje, Kardeljeva ploščad 27a v Ljubljani ali nas pokličite po telefonu 01 5897 662 in se dogovorite za obisk. Center za poslovno usposabljanje, Kardeljeva ploščad 27a, Ljubljana Morda pa izobrazbo imate, vendar ne ustreza vašemu resničnemu znanju in izkušnjam, bi pa želeli potrditev kompetenc, ki jih skrivate v sebi. V tem primeru vas vabimo, da se vključite v sistem za pridobitev nacionalnih poklicnih kvalifikacij. Nacionalna poklicna kvalifikacija NPK ponuja možnost ovrednotenja in potrditve spretnosti in znanja, pridobljenega z neformalnim učenjem in izkušnjami. NPK posamezniku omogoči, da pridobi javno veljavno listino o poklicni usposobljenosti oziroma certifikat NPK. Certifikat ima na trgu dela enako vlogo, kot spričevalo ali diploma, pridobljena v izobraževalnem sistemu. Poklicna kvalifikacija pomeni za delodajalca dokazilo o usposobljenosti delavca, za posameznika pa možnost dokazovanja oz. identifikacije skritega znanja in spretnosti pridobljenih z delom, samoizobraževanjem, tečaji, prostočasnimi dejavnostmi. Center za poslovno usposabljanje pa ponuja tudi brezplačna usposabljanja. V letu 2011 smo bili izbrani na javnem razpisu za programe splošnega neformalnega izobraževanja odraslih od 2012 do 2014. Usposabljanja, ki se bodo še izvajala, so Upravljanje odnosov s strankami v Škofja Loki, Sporazumevanje v slovenskem jeziku v Dravogradu, Modeliranje poslovnih procesov v Sevnici in Vodenje poslovnih procesov v Sevnici. Če želite sodelovati na brezplačnih tečajih in usposabljanjih, nas pokličite po telefonu 01/5897 664 ali pa nam pišite na cpu@cpu.si. Operacijo delno financirata Evropska unija iz Evropskega socialnega sklada ter Ministrstvo za izobraževanje, znanost in šport.", "title": "Center za poslovno usposabljanje - CPU", "keywords": "oglas;oglasno;sporočilo;pr;sporočilo;cpu;center za poslovno usposabljanje", "lang": "slovenian"}
{"body": "Ljubljana - Slovenska odškodninska družba (Sod), Kapitalska družba (Kad), Triglav Naložbe, Zavarovalnica Triglav in podjetje Central Investments so z družbo GH Holding (v lasti SGP Pomgrada, Konstruktorja in Kraškega zidarja) sklenili pogodbo o ustanovitvi prodajne in nakupne opcije za Siteep, ki se ukvarja z inženiringom na področju telekomunikacij, energetike, elektronike ter prometne tehnike. Uresničitev opcije je odvisna predvsem od tega, kako se bo odvila prisilna poravnava. Kot smo že poročali, je Siteep konec januarja tik pred narokom umaknil predlog za začetek prisilne poravnave, nato pa vložil nov predlog. Če bo prisilna poravnava izglasovana, lahko po pogodbi prodajalci v roku treh mesecev od GH Holdinga zahtevajo, da od njih kupi lastniške deleže Siteepa po ceni le 1,2 evra za delnico. Če se prodajalcem ne bo mudilo, ima GH Holding možnost, da v obdobju od 6 do 18 mesecev po prisilni poravnavi kupi lastniške deleže po ceni tri evre za delnico. Pri tem je treba poudariti, da so Kad, Sod, Triglav DZU in Triglav Steber 1, ki sta delnice prenesla na Zavarovalnico Triglav, leta 2002 delnice Siteepa prodali podjetju Ixtlan Consulting po ceni okoli 10 evrov za delnico. Ker Ixtlan kupnine za delnice ni v celoti plačal, nameravajo podpisniki opcijske pogodbe z njim razdreti pogodbo, kar je eden od pogojev za uresničitev opcijske pogodbe z GH Holdingom. Čeprav je nekdanje vodstvo popolnoma zavozilo in izčrpalo Siteep, poznavalci razmer opozarjajo, da ima družba veliko perspektivo. Ne nazadnje ima številne reference, v prihodnosti pa bi Siteep lahko igral pomembno vlogo pri obnovi železniških tirov v Sloveniji. Ta posel pa je vreden več milijard evrov.", "title": "Kad, Sod in Triglav nameravajo prodati Siteep za drobiž", "keywords": "gospodarstvo;ekonomija", "lang": "slovenian"}
{"body": "Nov zaplet pri prodaji Mercatorja Rok za oddajo zavezujočih ponudb za Mercator se kmalu izteče, Agrokor pa prosi za podaljšanje, saj se mu z One Equity Partners hčerinsko družbo JPMorgan Chase še ni uspelo dogovoriti za dokapitalizacijo. Rok za oddajo ponudb se izteče 15. aprila, hrvaškemu Agrokorju pa še vedno ni uspelo sestaviti finančne konstrukcije za nakup. Nujno namreč mora še pred oddajo ponudbe izvesti dokapitalizacijo, saj je prezadolžen in nima lastnega kapitala za naskok na Mercator. To dokazujejo informacije, da se za vstop v lastništvo Agrokorja po novem pogaja tako z One Equity Partners, ki sodi pod okrilje ameriškega bančnega velikana JPMorgan Chase, kot tudi kanadsko družbo tveganega kapitala Capital International. Domnevno 130 evrov za delnico Mercatorja Toda pogajanja po podatkih Dnevnika še niso obrodila sadov. Po neuradnih informacijah časopisa se prvi mož Agrokorja Ivica Todorić dogovarja za kar 485-milijonsko dokapitalizacijo, kar implicira, da bi za delnico Mercatorja lahko ponudil okoli 130 evrov. Lanski scenarij letos ni izvedljiv Vse dokler Todorić nima vsaj jasnih zavez, da mu bo uspelo izpeljati dokapitalizacijo Agrokorja, pa ima tudi zvezane roke pri oddaji zavezujoče ponudbe za Mercator. Ponovitev lanskega scenarija, ko je Agrokor s prodajalci sklenil predpogodbo, s katero je dobil enoletno ekskluzivno opcijo za večinski paket Mercatorja, šele nato pa se začel dogovarjati o finančni konstrukciji, tokrat ni izvedljiva. Agrokorju svetuje Blackstone V Agrokorju in finančni skupini Blackstone, ki pri nakupu Mercatorja tokrat svetuje hrvaški skupini, naj bi namreč ta manever ocenili kot preveč tvegan. Če bi se izkazalo, da Agrokorjeva ponudba ni podprta s kapitalom, bi ga lahko prodajalci izključili iz prodajnih postopkov, v skrajnem primeru pa bi lahko zaradi zavajanja oziroma oviranja prodajnih postopkov imeli podlago za tožbo proti Agrokorju. Todorović odgovarja EBRD-ju Prav od dokapitalizacije Agrokorja je torej odvisno, ali bo Todoriću uspelo uresničiti načrtovani prevzem Mercatorja. Možnosti, da bi Agrokor prevzem financiral z dodatnim zadolževanjem, namreč ni, saj je hrvaška skupina že lani dosegla mejo maksimalne možne zadolžitve. Pred sedmimi leti, ko je v lastništvo Agrokorja prek dokapitalizacije vstopil EBRD, se je moral namreč Todorić zavezati, da neto finančni dolg ne bo presegel štirikratnika letnega dobička iz poslovanja pred amortizacijo EBITDA, medtem ko je lani razmerje med neto dolgom in EBITDA znašalo že 3,98. Uspešen prevzem Mercatorja bi sicer pozitivno vplival tudi na kapital skupine Agrokor. Ker bi Todorić za Mercator odštel le okoli 70 odstotkov knjigovodske vrednosti, bi morala namreč skupina Agrokor v svojih rezultatih oblikovati za kar okoli 180 milijonov evrov tako imenovanega slabega imena, kar bi samodejno zvišalo njen kapital. Ta se je, kot smo nedavno razkrili, lani znižal za tretjino, na 590 milijonov evrov, še piše časopis.", "title": "Agrokor brez denarja za Mercator, pogaja se z JPMorgan Chasom", "keywords": "Gospodarstvo", "lang": "slovenian"}
{"body": "Grški premier pravi, da je Grčija na dobri poti, da letos znatno zmanjša proračunski primankljaj in to brez novih varčevalnih ukrepov. Bodo njegove besede pomirile nezadovoljne Grke? George Papandreu Grški premier George Papandreu je dejal, da Grčija ne načrtuje restrukturiranja dolga, saj bi bilo to lahko katastrofa za gospodarstvo . Glavni cilj grške vlade je sedaj povečevanje prihodkov, ki še vedno zaostajajo za zastavljenimi cilji, proračunski primanjkljaj pa je manjši predvsem zaradi nižanja stroškov in plač javnih uslužbencev. Za dosego ciljev bi se morali državni prihodki Grčije povečati za 13,7 odstotka, vendar so se po podatkih finančnega ministrstva v prvih osmih mesecih povečali le za 3,3 odstotka. Se je pa poraba od januarja do avgusta zmanjšala za 12 odstotkov, kar je precej glede na 5,8-odstotni letni cilj. Papandreu je dejal, da je pomanjkanje prihodkov problem, vendar pa da Grčija prehiteva zastavljene cilje. Prepričan sem, da bomo do konca leta dosegli 40-odstotno zmanjšanje našega primanjkljaja, je ocenil grški premier. V zameno za 110 milijard evrov posojila Mednarodnega denarnega sklada IMF in držav članic območja evra je Grčija namreč sprejela stroge varčevalne ukrepe, da bi zmanjšala državni primanjkljaj s 13,6 odstotka bruto domačega proizvoda BDP v letu 2009 na 8,1 odstotka v letu 2010. Predstavniki IMF in Evropske unije se bodo prihodnji teden srečali v Atenah, kjer bodo ocenili grški napredek, Grčija pa bo prejela drugi del posojila v višini devet milijard evrov. Grška vlada je sicer v petek napovedala še nadaljnje varčevalne ukrepe, zaradi česar so v soboto sindikati v Solunu sklicali protest. Udeležilo se ga je več tisoč ljudi. Papandreu je sicer v soboto v svojem govoru o gospodarskih obetih obljubil znižanje davkov na dobiček podjetij s 24 na 20 odstotkov, kar naj bi vzpodbudilo vlaganja in konkurenčnosti. Prav tako je napovedal odprtje trga za nekatere poklice konkurenci iz EU. To naj bi veljalo tako za voznike tovornjakov in taksijev kot notarje in farmacevte. Obljubil je tudi deregulacijo energetskega trga, uresničevanje privatizacijskih ciljev ter zmanjševanja birokratskih ovir pri ustanavljanju novih podjetij.", "title": "Grčija ne načrtuje novih varčevalnih ukrepov", "keywords": "grčija;george;papandreu;varčevalni;ukrepi", "lang": "slovenian"}
{"body": "Ameriška centralna banka je sporočila, da bo ključna obrestna mera, po kateri si banke med seboj čez noč posojajo denar, ostala na izjemno nizki ravni od 0 do 0,25 odstotka še najmanj dve leti. Odbor je v izjavi po sestanku priznal, da je ameriško gospodarstvo šibkejše, kot je mislil po zadnjem sestanku junija. Odbor za odprti trg ameriške centralne banke Federal Reserve danes v skladu s pričakovanji ni spreminjal ključne obrestne mere, ki je enaka vse od decembra 2008. Vendar pa je bila malce bolj natančna časovna opredelitev ohranitve obrestne mere na med 0 do 0,25 odstotka, namesto dosedanjih izjav za podaljšano obdobje , eden od ukrepov, ki so centralni banki še ostali na voljo za pomiritev finančnih trgov. Obrestna mera bo tako po napovedih FOMC ostala nizka najmanj do sredine leta 2013. FOMC je v izjavi po sestanku priznal, da je ameriško gospodarstvo šibkejše, kot je mislil po zadnjem sestanku junija. Gospodarski kazalci kažejo, da so se poslabšali pogoji na trgu delovne sile, poraba gospodinjstev ne narašča, vlaganja v nepremičnine pa so še naprej šibka. Po drugi strani pa se poslovna vlaganja še naprej širijo. Začasni dejavniki, kot so bile višje cene energije in hrane ter potres in cunami na Japonskem, so pomenili le del zadnje šibkosti v ekonomskih aktivnostih. Inflacija se je v začetku leta pospešila, sedaj pa se je umirila in dolgoročna inflacijska pričakovanja ostajajo stabilna. FOMC sedaj pričakuje počasnejše okrevanje, kot je pričakoval junija, ker so se povečala tveganja. Centralni bankirji so napovedali, da bodo redno pregledovali obseg in sestavo vrednostnih papirjev, ki jih imajo na bilanci in so pripravljeni na prilagajanje, če bo to treba. Govorili so tudi o ukrepih, ki so jim na voljo za promocijo trdnejšega gospodarskega okrevanja, in so pripravljeni sprejeti te ukrepe, ki jih izjava sicer posebej ne omenja. Po objavi sporočila ameriške centralne banke je na newyorški borzi nastala zmeda. Mnenja so se kresala okoli datuma Izjava sicer ni bila soglasna, vendar so se kopja lomila le okrog edine novosti, ki je prišla na dan. To je določitve sredine leta 2013 kot datuma, dokler bodo obresti izjemno nizke. S predsednikom Benom Bernankejem je glasovalo sedem članov odbora, proti večini pa trije, ki so želeli ohraniti besedilo za podaljšano obdobje , ker jih med drugim skrbi nevarnost inflacije. Newyorški borzni indeksi so pred odločitvijo FOMC rasli, po objavi izjave pa je nastala zmeda. Dow Jones je bil uro pred zaprtjem borze za 60 točk nižje kot ob začetku torkovega trgovanja, kmalu nato pa je začel rasti in bil nekaj minut pozneje nižje le še za 10 točk. Nasdaq je bil višje za 25 točk, Standard & Poor s 500 pa za 5 točk.", "title": "Ključna obrestna mera v ZDA ostaja na izjemno nizki ravni", "keywords": "ameriška;centralna;banka;ključna;obrestna;mera;denar;dolar;borza;borzni;indeks", "lang": "slovenian"}
{"body": "Na Delu Revije nadaljujejo s pripravami na stavko, njena usoda pa bo znana avgusta. Na Delu Revije zaposleni in sodelavci družbe od lastnika in direktorja Mateja Raščana zahtevajo, da čim prej vloži predlog za začetek postopka prisilne poravnave. Raščana so pozvali, naj odstopi, odgovorne pa, naj na njegovo mesto imenujejo nekoga, \"ki bo znal voditi posle, uspel pridobiti zaupanje upnikov in sodelavcev ter obvladal poslovna in finančna tveganja\". \"Zbor podpira prisilno poravnavo, ker v naslednjem četrtletju zagotavlja redno izplačilo plač in honorarjev, ker bo zagotovljen nadzor upravitelja nad denarnimi tokovi družbe in sodelovanje upnikov v postopkih zdravljenja plačilne sposobnosti družbe,\" so navedli v sklepih zbora, ki jih je medijem v imenu sveta delavcev posredovala Jelka Sežun. Zbor tudi zahteva, da se pogodbene sodelavce v vseh postopkih sanacije obravnava enako kot redno zaposlene. Odboru za pripravo stavke pa je zbor naložil, naj spremlja postopke reševanja likvidnostne stiske in nadaljuje priprave na stavko. \"O morebitni stavki bo zbor znova odločal v prvi tretjini avgusta,\" so sklenili. Od Raščana tudi zahtevajo, naj nadzornemu svetu zagotovi informacije in pregled nad poslovanjem, kot to določa zakonodaja. Obenem je zbor upnike, predvsem banke, pozval, naj medsebojno sodelujejo pri načrtovanih ukrepih za sanacijo plačilne sposobnosti in za ohranitev delovnih mest, ker bodo s tem po njihovih besedah zmanjšana tveganja poplačila njihovih terjatev, morebitni odpisi dolgov pa nižji. Zbor je zahteval še, da je v vseh postopkih zdravljenja plačilne sposobnosti družbe zagotovljeno tudi sodelovanje zastopnikov zaposlenih in pogodbenih sodelavcev, zastopnikom pa naložil, naj poskusijo pridobiti pisne zaveze upnikov za ohranitev delovnih mest in pogodbene sodelavce.", "title": "Hočemo nekoga, ki bo znal voditi posle", "keywords": "Delo revije;stavka;", "lang": "slovenian"}
{"body": "Ljubljana - Banka Slovenije Mateju Naratu, ki ga je nadzorni svet Abanke konec maja imenoval za predsednika uprave, ni izdala dovoljenja za opravljanje funkcije člana uprave Abanke. O nadaljnjih postopkih za imenovanje predsednika uprave banke bo nadzorni svet odločal na prvi naslednji seji. \"Dvočlanska uprava Abanke Vipe že pet mesecev odgovorno opravlja vse naloge v okviru svojih pristojnosti, zato je poslovanje banke nemoteno in tekoče,\" je predsednik nadzornega sveta Abanke Janez Bohorič danes sporočil prek spletnih strani Ljubljanske borze. Da mu ni bilo izdano dovoljenje za opravljanje funkcije člana uprave Abanke, ki je pogoj za opravljanje funkcije predsednika uprave, je Narat vodstvo banke obvestil danes. \"O nadaljnjih korakih se bom skupaj s svojo odvetniško ekipo odločil po temeljiti proučitvi same obrazložitve prejete odločbe,\" je, kot pišejo Finance, zapisal Narat in dodal, da mu je Banka Slovenije zavrnila izdajo licence \"navkljub izpolnjevanju vseh formalnih pogojev, ki jih predpisuje zakon o bančništvu\". Nadzorniki Abanke je Narata za predsednika uprave imenoval potem, ko je konec aprila prvi mož Abanke Aleš Žajdela tragično preminil v prometni nesreči. Od tedaj je uprava Abanke dvočlanska - v njej sta Radovan Jereb in Gregor Hudobivnik. Narat je bil od julija 2002 do novembra 2009 član uprave Nove Ljubljanske banke. Decembra lani ga v upravo NLB niso ponovno imenovali, ostal pa je zaposlen v banki.", "title": "Matej Narat ostal brez licence Banke Slovenije", "keywords": "gospodarstvo;ekonomija", "lang": "slovenian"}
{"body": "Kosova komisija je ugotovila, da je šlo v primeru podelitve radijskih frekvenc Tušmobilu za dejanje, ki ustreza definiciji korupcije. Tako Apek kot Tušmobil to zanikata. Komisija za preprečevanje korupcije je v petek sprejela načelno mnenje glede primera brezplačne podelitve radijskih frekvenc Tušmobilu, v katerem ugotavlja, da so uradne osebe Apeka postopek izvedle v nasprotju s predpisi in s tem drugemu omogočile neupravičeno korist. Kečanović pravi, da je šlo za dejanje, ki ustreza definiciji korupcije. Postopek ni bil izpeljan tako, kot je določeno v predpisu agencije, kar pomeni kršitev dolžnega ravnanja, posledica teh kršitev pa je, da je samo eden od zainteresiranih dobil brezplačno uporabo teh frekvenc. To pa ustreza definiciji korupcije, je na današnji novinarski konferenci v Ljubljani povedal pomočnik predsednika komisije za preprečevanje korupcije Bečir Kečanović. Primer se nanaša, kot omenjeno, na postopek, ki ga je agencija za pošto in elektronske komunikacije Apek vodila v primeru dodelitve radiofrekvenčnega pasu za opravljanje storitev tretje generacije mobilne telefonije UMTS družbi Tušmobil. Javni poziv za pridobitev mnenj je objavila decembra 2007, Tušmobilu kot edinemu ponudniku pa nato frekvenco dodelila brez javnega razpisa in brez plačila. To pa je zmotilo druge mobilne operaterje, ker so menili, da so uradne osebe Apeka ravnale netransparentno in diskriminatorno, ker so poziv zainteresirani javnosti, ki je sicer zakonski predpogoj za odločitev o načinu dodelitve frekvenc, objavile v nasprotju s predpisi in pričakovano prakso. Zato so se operaterji v začetku leta 2008 obrnili tudi na komisijo za preprečevanje korupcije, ki ji predseduje Drago Kos. Apek je v pisnem odzivu, objavljenem na njegovi spletni strani, zapisal, da se z ugotovitvami komisije, da postopek ni bil izpeljan transparentno, ne strinja. V načelnem mnenju je komisija namreč povzela le že znane pomisleke operaterjev, ki pa jih očitno ni podrobneje preverila, so pojasnili. V Tušmobilu vztrajajo, da je šlo za zakonite postopke. Prav tako se po mnenju Apeka ni mogoče strinjati s približnimi ocenami komisije, da naj bi prišlo do omogočanja neupravičene koristi prejemniku frekvence v višini dveh milijonov evrov, saj je ta ocena močno pretirana in ne odraža realnih trendov na trgu elektronskih komunikacij . Agencija je sicer v izogib kakršnim koli očitkom o netransparentnem delovanju na svojih spletnih straneh pričela objavljati informacije o objavah javnih pozivov v Uradnem listu RS. V Tušmobilu so dejali, da so pri prijavi na javni poziv, ki je bil objavljen v uradnem listu, upoštevali vse zakonsko predpisane postopke. V največjem slovenskem mobilnem operaterju Mobitelu pravijo, da mnenj in odločitev uradnih organov ne morejo komentirati. V drugem največjem slovenskem mobilnem operaterju Simobilu poudarjajo, da že dalj časa opozarjajo na sporno podelitev frekvenc Tušmobilu.", "title": "Korupcija tudi v primeru Tušmobila?", "keywords": "apek;tušmobil;korupcija;kos;bečir;kečanović;mobitel;simobil;frekvenca;radijska;podelitev;tuš", "lang": "slovenian"}
{"body": "Želijo zgraditi zabavišče po italijanskem vzoru Terme Čatež želijo sedanje zmogljivosti do konca leta 2020 povečati za dvakrat, njihov končni cilj pa je milijon prenočitev letno in izgradnja zabavišča po vzoru italijanskega Gardalanda. Čateške terme naj bi z razširitvijo kompleksa, gradnjo novih vodnih in drugih zabavišč, hotelov in z novim cestnim pristopom v naslednjih letih dobile povsem drugačno podobo, je ob nedavnem odprtju tamkajšnjih novih pridobitev - vodne formule ena in 35-metrskega vrtiljaka Čateško oko, ki na panoramsko vožnjo v eni uri popelje do 900 gostov - povedal Bojan Petan, direktor Term Čatež, danes poroča STA. Sedanjim 65 hektarjem nameravajo v prihodnjih petih letih dodati še 30 hektarov različnih zabavnih vsebin, po podatkih Term Čatež bodo za letošnje naložbe namenili približno 3,5 milijona evrov, poleg omenjenih novosti pa bodo prenovili in razširili hotel Terme, izdelali projektno dokumentacijo za izgradnjo zabaviščnega centra in širitev kampa ter počitniškega naselja, z desetimi mobilnimi hiškami razširili kamp, izvedli energetsko optimizacijo ter prenovili igrišča za golf hotela na gradu Mokrice. Maja eden najboljših rezultatov v zgodovini V čateških termah so v letošnjem prvem trimesečju uresničili dobrih 110.000 prenočitev, gostili skoraj 160.000 kopalcev in ustvarili skoraj 6,8 milijona evrov prihodkov, dobiček iz poslovanja pa je znašal skoraj 600.000 evrov. Maja so dosegli enega najboljših rezultatov v zgodovini družbe, s čimer so presegli rezultate enakega lanskega obdobja kot tudi načrte. V maju so namreč uresničili več kot 50.000 prenočitev, kar je za dobrih 14 odstotkov več kot maja lani. V omenjenem obdobju letos je terme obiskalo tudi rekordno število kopalcev oz. dobrih 63.000, kar je skoraj sedem odstotkov več kot maja lani. Letos načrtujejo za dobrih 35 milijonov evrov prihodkov, dobiček iz poslovanja v vrednosti 5,6 milijona in 3,1 milijona evrov čistega dobička. Hkrati načrtujejo dobrih 720.000 prenočitev oz. skoraj pet odstotkov teh več kot lani in skoraj milijon kopaliških vstopov, so še sporočili iz Čateža.", "title": "Terme Čatež bi do leta 2020 rade postale slovenski Gardaland", "keywords": "Slovenija;Gospodarstvo;Ture avanture;Podobe Slovenije;Lokalne novice", "lang": "slovenian"}
{"body": "Celje - Lastniki celjskega Etola so na sredini skupščini, na kateri je bila zastopana večina kapitala, sprejeli sklep, da se za izplačilo dividend v višini 3,92 evra za delnico nameni 998.106 evrov lanskega bilančnega dobička. Ta je sicer znašal 10,8 milijona evrov. Člani nadzornega sveta bodo za nagrado v breme poslovnih stroškov leta 2007 prejeli 134.402 evrov, za oblikovanje statutarnih rezerv bo namenjenih 164.971 evrov, za oblikovanje drugih rezerv iz dobička 1,4 milijona evrov, preostanek bilančnega dobička v višini 8,2 milijona evrov pa ostaja nerazporejen, je danes sporočil Etol. Delničarji so upravi in nadzornemu svetu podelili razrešnico za leto 2007 ter sprejeli predlagane spremembe statuta, za letošnjega revizorja pa so imenovali revizijsko družbo Ernst&Young iz Ljubljane. Na tokratni skupščini sicer ni bilo napovedanih izpodbojnih tožb. Etol, ki ga od letošnjega januarja vodi Zdenko Zanoški, je v letu 2007 po nerevidiranih nekonsolidiranih izkazih ustvaril 33,2 milijona evrov prihodkov od prodaje, kar je 15,6 odstotka več kot v letu prej. Čisti dobiček družbe za leto 2007 znaša 2,9 milijona evrov.", "title": "Lastnikom Etola 3,92 evra dividende", "keywords": "gospodarstvo;ekonomija", "lang": "slovenian"}
{"body": "Na Slovenskih železnicah se dogajajo nove nepravilnosti. Izplačali so 40 tisoč evrov honorarjev za neopravljena dela. V Slovenskih železnicah so na oddelku za tovorni promet izplačali kar za 40.000 evrov honororjev za dela, ki nikoli niso bila opravljena. Denar naj bi po poročanju Dnevnika bil namenjen za fiktivne prevajalske storitve. Postavlja pa se vprašanje ali na železnicah nihčne ne izvaja nadzora oziroma, kako se je lahko kaj takega sploh zgodilo? Vrednost ugotovljenih nepravilnosti se giblje okoli zneska 40.000 tisoč evrov. Iz dokumentov naj bi bilo razvidno, da je bilo neupravičeno nakazanih skoraj 40.000 evrov in to mimo vednosti direktorja tovornega prometa Igorja Hribarja. Ob tem je zanimivo, da so za prevajanje strokovno zahtevnih železniških besedil najeli študentko biotehniške fakultete, so zapisali v omenjenem časopisu. Predstavnik za stike z javnostmi v SŽ Marko Tancar je za 24ur. com potrdil, da so v lanskem letu dejansko ugotovili nepravilnosti v zvezi z naročanjem in plačevanjem prevajanja. Ugotovljeno je bilo, da so bili potrjeni in plačani računi za prevajanje, ki dejansko ni bilo opravljeno. Vrednost ugotovljenih nepravilnosti se giblje okoli zneska 40.000 tisoč evrov , je dejal Tancar. Nepravilnosti je ugotovila Služba za interno revizijo s preverjanjem, ki se je začelo, takoj ko se se pojavili prvi sumi nepravilnost. Oseba, ki je bila odgovorna za nepravilnosti, je tudi sicer odgovorna za podpisovanje računov, in je prekoračila svoje pristojnosti. Izredno ji je bila odpovedana pogodba o zaposlitvi, delavka pa je še pred izvedbo postopka izredne odpovedi sama prenehala delo na Slovenskih železnicah , je za 24ur. com dejal Tancar. Zoper odgovorno osebo je bila tako 10. januarja podana ovadba na okrožno državno tožilstvo v Ljubljani. Na Slovenskih železnicah še pričakujejo, da bodo stekli ustrezni postopki, v katerih bodo kot oškodovanec uveljavljali povračilo škode.", "title": "Fiktivna izplačila na SŽ", "keywords": "slovenske;železnice;fiktivna;izplačila;honorarji;igor;hribar", "lang": "slovenian"}
{"body": "Koper - Geostrateških prednosti Luke Koper se po mnenju predsednika uprave Luke Koper Gregorja Veselka bolj zavedajo v tujini kot doma. \"Pri nas so bolj pomembni raznorazni drugi interesi kot razvoj pristanišča in ne nazadnje gospodarstva Slovenije,\" je Veselko dejal v pogovoru za Krizno ogledalo STA. Celoten pogovor bo objavljen v torek. Če naj koprsko pristanišče ostane v koraku s sosednjimi, mu je po Veselkovem mnenju potrebno omogočiti razvoj \"Mi smo razvojno naravnani, a je zavor, kamnov spotike in nastavljenih nog kar nekaj,\" poudarja. Koprsko pristanišče je po besedah njegovega prvega moža za potencialne tuje partnerje zanimiva naložba. \"Strinjam se s tem, da je Luka Koper kot edina slovenska luka nacionalnega interesa. Strinjam se tudi, da ima država v luki večinski lastniški delež. Vprašanje je ostalih 49 odstotkov,\" meni. Primeren strateški partner bi bil tisti, ki bi v družbo prinesel svež kapital, nove blagovne tokove in nov način upravljanja storitev. Z nekaterimi, ki so izpolnjevali vse tri zahteve, so se v preteklem letu že pogovarjali. Luka Koper je po mnenju Veselka trenutno najbolj konkurenčno med pristanišči v Severnem Jadranu. Delež tovora, ki je je skozi koprsko pristanišče potoval iz ali na tržišča srednje Evrope, je v času krize rasel, čeprav sta skupni uvoz in izvoz na teh tržiščih upadla, poudarja. Podatki o pretovoru v prvih treh mesecih letošnjega leta kažejo prva znamenja oživljanja po gospodarski krizi, meni. Zgodbe z Ankaranom Veselko ne želi komentirati, dokler se ta ne bo zaključila. Njegove izjave so bile, kot pravi, v preteklosti vzete iz konteksta. \"Kot predsednik uprave moram svoje zaposlene in lastnike opozarjati o potencialnih nevarnostih konflikta dveh povsem različnih prostorskih politik. V tem konkretnem primeru me ne zanima, ali se nekdo bori za evre, ki jih Luka Koper daje skozi koncesnino, ali za karkoli drugega,\" pravi. Na vprašanje, ali je med podpisniki peticije civilne iniciative Tujega nočemo, svojega ne damo za razpis zakonodajnega referenduma, pa odgovarja, da ne.", "title": "Gregor Veselko: v Sloveniji so drugi interesi pomembnejši od razvoja pristanišča", "keywords": "gospodarstvo;ekonomija", "lang": "slovenian"}
{"body": "Tako se je odločil upravni odbor SOD-a V ponedeljek bi morala biti znana cena delnice Pozavarovalnice Sava, a so se v SOD-u odločili, da javno prodajo podaljšajo za en teden. Tako se je odločil upravni odbor Slovenske odškodninske družba. To je sicer mogoče samo ob soglasju Agencije za trg vrednostnih papirjev, ki naj bi se o tem izrekla do torka. Zato so tudi vsi preostali postopki, povezani z javno ponudbo - med drugim tudi uvrstitev delnic na borzo - preloženi za teden dni, je pojasnila sekretarka uprave Maja Krumberger. Vsi vlagatelji, ki so delnice že vpisali, bodo lahko v roku dveh dni umaknili ponudbo. V tem času se bodo lahko odločili tudi za umik prvotne ponudbe in se odločili za novo, je dejala. Malo zanimanja zaradi visoke cene Do petka, ko se je iztekel rok za oddajo ponudb za nakup delnic, so zanimanje pokazali le večji domači vlagatelji, tujcev in fizičnih oseb ponudba zaradi previsoke cene ni pritegnila. Po napovedih naj bi bila cena med 28 in 38 evri - dokončna cena bo zdaj znana 2. junija. Marko Pogačnik, direktor SOD-a, sicer pravi, da je bil odziv domačih institucionalnih vlagateljev zadovoljiv, slabši pa je bil vpis malih vlagateljev, kar Pogačnik pripisuje slabši prepoznavnosti Save Re. Po koncu vseh postopkov namerava Sava Re zaprositi za sprejem delnic v borzno kotacijo in za njihovo trgovanje na Ljubljanski borzi. Delnice naj bi na borzi začele kotirati 10. oziroma 11. junija, je še povedala Javna prodaja se je začela 10. maja Postopek javne prodaje se je sicer začel 10. maja z začetkom vpisa naročil obstoječih delničarjev, 12. maja pa je stekel vpis delnic za dobro poučene institucionalne vlagatelje. Ponudba za prodajo se nanaša na že obstoječe delnice Pozavarovalnice Sava, ki jih prodaja Slovenska odškodninska družba Sod, in na delnice, ki jih bo Sava Re izdala v sklopu dokapitalizacije. Sava Re ima sicer 21 delničarjev, največji pa je z 99,87-odstotnim deležem prav Sod.", "title": "Prodaja Save Re podaljšana za en teden", "keywords": "pozavarovalnica sava;sava re;sod;prodaja", "lang": "slovenian"}
{"body": "Po nekaterih napovedih bi lahko bila prodaja Elana končana že do konca leta. Izbrani interesenti trenutno opravljajo skrbni pregled družbe, nekateri se zanimajo za nakup posameznih Elanovih divizij. Po večkratnih poskusih bi lahko begunjski Elan ali vsaj del njega naposled prodali. V družbi je namreč več možnih kupcev pred kratkim začelo izvajati skrbne preglede, čemur bo sledila oddaja zavezujočih ponudb. Podrobnosti kupoprodajne pogodbe bi bile lahko usklajene že do konca leta. Ponudbe, ki so jih prejeli državni lastniki podjetje PDP, Triglav Naložbe in Modra zavarovalnica, se nanašajo na različne sklope premoženja. Tako je le za dva ali tri ponudnike skupina Elan zanimiva kot celota. Če Elana ne bo možno prodati kot celote, bo sledila njegova prodaja po delih. Skrbne preglede pa trenutno izvajajo podjetja in finančni skladi, ki jih zanimata tako nakup Elana kot celote kot nakup družbe po delih. Po naših podatkih so poleg smučarske in navtične divizije zanimanje za nakup izrazili tudi kandidati za nakup proizvodnje sestavnih delov za vetrne elektrarne, ki jih Elan izdeluje za multinacionalko Siemens. S tem poslom so se začeli v Elanu ukvarjati pred nekaj leti, z njim pa po naših informacijah na leto ustvarijo že okoli 10 milijonov evrov prihodkov. Kot smo izvedeli, so se našli tudi kandidati za nakup hčerinskega podjetja Elan Inventa, proizvajalca športne opreme. Samo za to podjetje, ki je lani doseglo šest milijonov evrov prihodkov od prodaje in 116.000 evrov čistega dobička, bi po oceni poznavalca razmer Elan lahko prejel od milijona do dveh milijonov evrov kupnine. Ponudbe za nakup Elana kot celote naj bi bile tokrat bistveno višje od dobrih desetih milijonov evrov, kolikor je pred meseci ponujal londonski finančni sklad Argus Capital. Teoretično bi lahko že prodaja navtične divizije, proizvodnje za vetrne elektrarne in Elana Invente zadostovala, da Elan vrne dobrih 10 milijonov evrov nedovoljene državne pomoči. V primeru uspešno končanega prodajnega postopka bodo Elanovi lastniki del kupnine dejansko prejeli v obliki vrnjene državne pomoči. Razlika med zadnjo propadlo in aktualno prodajo begunjskega podjetja je precejšnja. Poleg odločitve evropske komisije, da je dokapitalizacija Elana v višini 10 milijonov evrov leta 2008 predstavljala nedovoljeno državno pomoč, je nad begunjskim podjetjem več let visela možnost plačila večmilijonske nagrade nekdanjemu predsedniku uprave Urošu Koržetu. Njegova tožba je odvračala marsikaterega možnega strateškega partnerja, da bi se sploh zagrel za nakup Elana. Spomnimo, da je ljubljansko višje sodišče letos spomladi tudi v drugi tožbi, ki jo je vložil Korže, pravnomočno odločilo, da za izplačilo odškodnine Koržetu ne obstaja nikakršna podlaga. Piko na i k dokončno propadli prodaji Elana pa je predstavljal propad avstrijskega hčerinskega podjetja Elan Sportartikel iz Brnce letos spomladi. Kako so poslovali v prvih devetih mesecih letošnjega leta, v Elanu, ki ga vodi Andreja Košir, niso odgovorili. Po neuradnih podatkih pa podjetje posluje v rdečih številkah. K izgubi je največ prispevalo poslovanje navtične divizije, pri čemer naj bi se prodaja letos znižala za približno petino, na manj kot sto plovil. Izgubarsko poslovanje Elana, ki zaposluje še dobrih 500 delavcev, je po načrtih predvideno tudi letos. Konsolidirani prihodki Elana so se lani znižali za 14 odstotkov, na 77,7 milijona evrov. Pri tem se je izguba lani zvišala petkrat, na skoraj sedem milijonov evrov, je razvidno iz nedavno objavljenega letnega poročila Skupine Elan.", "title": "Če ne bo šel kot celota, ga bodo prodali po delih", "keywords": "gospodarstvo;ekonomija", "lang": "slovenian"}
{"body": "Ljubljana - Cena nafte se je po odločitvi Organizacije držav izvoznic nafte (Opec), da ne bo spremenila dnevne proizvodnje, spustila pod 45 dolarjev. V azijskem trgovanju je bilo treba danes za 159-litrski sod zahodnoteksaške lahke nafte z dobavo v aprilu odšteti 44,50 dolarja, kar je 1,75 dolarja manj kot ob koncu petkovega trgovanja. Na borzi v Londonu se je severnomorska nafta vrste brent, prav tako z dobavo v aprilu, pocenila za 1,60 dolarja na 43,33 dolarja, poroča francoska tiskovna agencija AFP. Nekateri analitiki so pričakovali, da se bodo ministri Opeca v nedeljo na Dunaju odločili za zmanjšanje dnevne proizvodnje in na ta način zvišali cene nafte, ki so pred izbruhom finančne krize dosegale rekordne cenovne ravni. Toda kartel, ki načrpa 40 odstotkov svetovne nafte, se za ta korak ni odločil. Opec je odločitev o morebitnem zmanjšanju proizvodnje prestavil na konec maja, ko bo ta tema znova na dnevnem redu zasedanja. Opec je od septembra lani že trikrat zmanjšal dnevno proizvodnjo, nazadnje za 2,2 milijona sodov decembra lani v Alžiji. Julija lani so cene nafte poskočile na vrtoglavih 147 dolarjev, po izbruhu krize pa so začele naglo padati. Opec trenutno dnevno načrpa 4,2 milijona sodov nafte.", "title": "Cena nafte pod 45 dolarjev", "keywords": "gospodarstvo;ekonomija", "lang": "slovenian"}
{"body": "Razmere na slovenskem trgu dela so se v prvem četrtletju letos močno poslabšale: število aktivnih je prvič od sredine leta 2004 padlo pod milijon, število brezposelnih pa je bilo najvišje po letu 1993. Stopnja anketne brezposelnosti je znašala 11,1 odstotka. Število brezposelnih je v prvem četrtletju letošnjega leta prvič preseglo mejo sto tisoč, znašalo je namreč 111 tisoč, so sporočili iz državnega statističnega urada. To je 14,2 odstotka več kot v zadnjem četrtletju lani in daleč največ po letu 1993. Brez dela največ mladi Po anketi o delovni sili, ki temelji na mednarodno usklajenih opredelitvah Mednarodne organizacije dela (ILO) in Eurostata, je bila stopnja brezposelnosti še vedno najvišja med mladimi, torej starimi od 15 do 24 let. V prvem četrtletju je znašala 23,3 odstotka, kar je 1,5 odstotne točke manj kot v četrtletju prej. V Sloveniji se je število delovno aktivnih v primerjavi z zadnjim četrtletjem lani zmanjšalo za 34 tisoč na 888 tisoč. Nazadnje je bilo tako nizko leta 2003. Najprej klestijo dejavnosti, ki niso nujno potrebne Največji padec števila delovno aktivnih je opaziti v strokovnih, znanstvenih in tehničnih dejavnostih, med katere sodijo podjetniško in poslovno svetovanje, arhitekturno in tehnično projektiranje, znanstvena raziskovalna in razvojna dejavnost, oglaševanje in raziskovanje trga. Gre torej za dejavnosti, ki za obstoj nekega podjetja niso nujno potrebne ali jih družba v času krize najlažje pogreša, komentirajo na statističnem uradu. Število delovno aktivnih v teh dejavnostih se je v prvem četrtletju znižalo za kar 19,3 odstotka. Med poklicnimi skupinami se je število delovno aktivnih najopazneje znižalo med prodajalci in poklici za storitve, in sicer za osem tisoč. Brezposelnih vedno več tudi starejših, saj so mladi že brez služb Gledano z vidika starostnih skupin pa se je na trgu dela zgodil preobrat: število mlajših delovno aktivnih se skorajda ni spremenilo, kar kaže, da so mladi, ki so v podjetja prišli nazadnje, v veliki meri že izgubili zaposlitve, zdaj pa je začelo število delovno aktivnih upadati še v srednji in starejši generaciji. Neaktivnih največ po letu 1993 Število delovno aktivnih v starostni skupini med 25 in 49 let se je tako v omenjenem obdobju znižalo za 15 tisoč, število delovno aktivnih v starostni skupini 50 ali več let pa celo za 16 tisoč. V prvem četrtletju se je povečalo tudi število neaktivnih, in sicer za 21 tisoč na 762 tisoč, to je največ, odkar je slovenski statistični urad v letu 1993 začel izvajati anketo o delovni sili. Med neaktivnimi je bilo največ upokojencev (66,3 odstotka), sledili so dijaki in študenti (20,3 odstotka). Stopnja registrirane brezposelnosti se je v prvem četrtletju povečala za 1,1 odstotne točke na 13,5 odstotka.", "title": "Katastrofalno stanje na trgu dela", "keywords": "statistika;brezposlenost;stanje na trgu", "lang": "slovenian"}
{"body": "Gospodarsko sliko kvarijo Italija, Španija, Portugalska in Grčija Bruto domači proizvod se je skrčil na celotnem območju Evropske unije. Če se bo to nadaljevalo, bosta tako evrsko območje kot širša Unija znova pristala v recesiji. V drugem četrtletju se je v primerjavi s predhodnim trimesečjem BDP v državah evrskega območja in v celotnem EU-ju skrčil za 0,2 odstotka. V medletni primerjavi je gospodarska dejavnost v evrskem območju upadla za 0,4 odstotka, v sedemindvajseterici pa za 0,2 odstotka, kažejo podatki evropskega statističnega urada Eurostat. Če bo tudi naslednje tri mesece BDP upadal, bodo države znova v recesiji, čemur se je območju skupne valute v zadnjih mesecih kljub drugačnim napovedim uspelo izogniti. Gospodarsko sliko v območju skupne valute kvarijo predvsem t. i. ranljive članice, kot so Italija, Španija, Portugalska in Grčija. V Italiji je v zadnjih treh mesecih BDP upadel za 0,7 odstotka, na letni ravni pa se je gospodarstvo skrčilo za 2,5 odstotka. Država je vse globlje v recesiji. Dolgoletne strukturne težave italijanskega gospodarstva tako v teh težavnih časih prihajajo do polnega izraza, poleg tega pa na gospodarsko razpoloženje močno vplivajo tudi strogi varčevalni ukrepi. V Španiji je gospodarska dejavnost v primerjavi s prvim trimesečjem upadla za 0,4 odstotka. Špansko gospodarstvo se krči že tretje trimesečje zapored, a je kljub visoki brezposelnosti, velikim težavam precejšnjega dela bančnega sektorja in strogim varčevalnim ukrepom dinamika upadanja gospodarske dejavnosti manjša kot v finančno stabilnejši Italiji. V Grčiji se je BDP v drugem četrtletju skrčil za 6,2 odstotka, kar je sicer manj kot v predhodnih dveh trimesečjih, a vseeno kaže na nadaljevanje gospodarske depresije v tej prezadolženi članici evrskega območja. V podobno težkem gospodarskem položaju je še ena prejemnica pomoči evrskega območja in Mednarodnega denarnega sklada, Portugalska. V drugem četrtletju se je portugalsko gospodarstvo skrčilo za 1,2 odstotka, na letni ravni pa za 3,3 odstotka. Tudi Ciper kot naslednji prejemnik mednarodne pomoči je v velikih gospodarskih težavah, ki se vlečejo že več četrtletij. V drugem trimesečju se je ciprsko gospodarstvo na četrtletni ravni skrčilo za 0,8 odstotka, na letni ravni pa za 2,4 odstotka. Francija kot drugo največje gospodarstvo na stari celini že drugo trimesečje zapored stagnira, na letni ravni pa je bila rast v drugih treh mesecih le 0,3 odstotka. Podatki so vseeno boljši od pričakovanj analitikov. Nemčija pa se medtem še naprej uspešno upira težavnemu gospodarskemu položaju v evrskem območju. V drugem četrtletju je tako največje evropsko gospodarstvo na četrtletni ravni zraslo za 0,3 odstotka, na letni pa za odstotek. Preberite še Ničelna rast francoskega gospodarstva Podobno rast ima tudi Avstrija 0,2 odstotka na četrtletni ravni oziroma odstotek na letni, manj spodbudni pa so podatki iz Nizozemske in Belgije. Belgijsko gospodarstvo se je tako v drugem četrtletju skrčilo za 0,6 odstotka, na letni ravni pa za 0,4 odstotka, a še ni v recesiji. Nizozemsko gospodarstvo pa se je pobralo iz recesije, a ima še naprej šibko rast. Izmed članic EU-ja, ki nimajo evra, najbolje kaže Švedski, saj se je njen BDP v zadnjih mesecih okrepil za 1,4 odstotka. Še globlje v novi recesiji pa se je znašla Velika Britanija kot največje evropsko gospodarstvo zunaj območja evra. Britanski BDP se je na četrtletni ravni skrčil za 0,7 odstotka, na letni pa za 0,8 odstotka. ZDA in Japonski gre bolje V vsakem primeru so gospodarske razmere v Uniji slabše kot v drugih dveh najpomembnejših razvitih ekonomijah. ZDA so imele namreč po prvih ocenah v drugem trimesečju 0,4-odstotno rast, ameriški BDP pa se je okrepil za 0,5 odstotka. Na Japonskem je medtem gospodarska rast na četrtletni ravni znašala 0,3 odstotka, potem ko je v predhodnih treh mesecih dosegla 1,3 odstotka.", "title": "Evropski uniji znova grozi recesija, BDP se krči", "keywords": "Gospodarstvo;Evropska unija", "lang": "slovenian"}
{"body": "Smučarska sezona se začenja. Danes na Krvavcu, konec tedna mogoče tudi na Kaninu, Kopah, Arehu, v Ribnici na Pohorju in na vrhu Mariborskega Pohorja. Koliko snega bo zapadlo, pa lahko preverite tukaj. Danes se bo na Krvavcu začela smučarska sezona. Kljub pomanjkanju naravnega snega so uspeli za smučarje pripraviti progi 1 in 6, ki sta vezani na štirisedežnico Tiha dolina. Vremensko napoved lahko spremljate tudi na našem portalu vreme.net. Sneg si glede na vremensko napoved obetajo tudi na Kaninu, ki je najvišje ležeče slovensko smučišče. Če bo vremenska napoved veljala, bodo naprave lahko zagnali že v nedeljo. Za smučanje na Kaninu mora zapasti najmanj 70 centimetrov snega. Premalo snega je tudi na Voglu, bo pa v soboto začela obratovati nihalka. Na nižjih smučiščih smuke še ne bo Naprav ta konec tedna še ne bodo zagnali na Rogli, Pohorju, v Kranjski gori in na Voglu. Bodo pa, če bo mogoče, pognali naprave na Kopah, Arehu, v Ribnici na Pohorju in na vrhu Mariborskega Pohorja, je STA dejal direktor GTC Kope in Pohorske vzpenjače Srečko Jesenšek. Novost enotne vozovnice Med pomembne letošnje skupne novosti slovenskih smučišč spada enotna smučarska vozovnica, s katero je možno smučati skoraj na vseh smučiščih. Ta trenutek k projektu zaradi različnih razlogov še nista pristopili smučišči na Voglu in Kaninu. Če boste uživali v smuki, nam lahko prek spodnjega obrazca pošljete svoje fotografije.", "title": "Na Krvavcu bodo zagnali naprave", "keywords": "smučarska sezona;krvavec", "lang": "slovenian"}
{"body": "Zaradi lanskega poslovnega rezultata na področju tržne dejavnosti je vodstvo Radiotelevizije Slovenija prejelo \"nagrado\". Znesek je odobril nekdanji predsednik sveta, zdaj pa minister za šolstvo Jernej Pikalo. Vodstvo RTVS je tako letos po potrditvi zaključnega poročila za leto 2012 prejelo že več kot dve dodatni plači oziroma 20 odstotkov dodatka na mesečno plačo, poroča današnji Dnevnik. “Vodstvo RTV si ni izplačalo nobene nagrade. Gre za del plače po pogodbi o zaposlitvi. Ampak...koga briga resnica? Imamo novo afero, a ne?... Pa da bomo transparentni do konca: junija sem kot generalni direktor zavoda z 2.500 sodelavci prejel NETO plačo v višini 2.866 evrov ... Je preveč? Marko Fili na Twitterju Generalni direktor Marko Filli, ki je uvrščen v 60. plačni razred, je glede na osnovno plačo v višini 4270 evrov bruto prejel okoli 10.200 evrov bruto, kar znaša okoli 850 evrov dodatka k mesečni plači. Oba programska direktorja Janez Lombergar in Miha Lampreht, ki spadata v 59. plačni razred (4.100 evrov), sta prejela po okoli 9.800 evrov, trije Fillijevi pomočniki iz 55. plačnega razreda (3.500 evrov) pa po 8.400 evrov, poroča Dnevnik. “Za vodstvene \"nagrade\" je RTV Slovenija letos namenil 55 tisoč evrov, piše Dnevnik. 60 tisoč evrov presežka Zanimivo je to, tako Dnevnik, da so nagrade odobrene kljub temu, da se je poslovno leto za javni zavod začelo v luči napovedi, da bodo zaradi vladnega posega v financiranje RTVS najprej na udaru honorarni medijski ustvarjalci in nekatere oddaje. Ne gre zanemariti tudi podatkov iz poročila za leto 2012, da so bili prihodki od oglaševanja manjši od načrtovanih. Javni zavod je sicer lani ustvaril presežek prihodkov nad odhodki v višini 60.000 evrov. Nagrada kljub očitkom Nenavadni je tudi to, da si je dodatek k plači prislužil tudi Lombergar, ki mu programski svet očita nepreglednost pri sklepanju pogodb s koproducenti in porabi razvojnih sredstev, zaradi česar mora Filli tudi sprejeti ukrepe do septembra. Novinarji ogorčeni Nad informacijo o omenjenih izplačilih so v aktivu novinarjev informativnega programa Televizije Slovenije začudeni in ogorčeni. Nič manj ostri niso niti v aktivu novinarjev Radia Slovenija, še poroča Dnevnik. Začudeni in ogorčeni so tudi v Izvršnem odboru Sindikata novinarjev Radia Slovenija. Še posebej zato, ker \"se je to zgodilo v času, ko po radijskih hodnikih, uredništvih in studiih puštoši varčevalni veter, ko se novinarji ne moremo z vodstvom dogovoriti niti za ohranitev naročnin na nekatere časopise /.../\" Opozorili so tudi, da vodstvo v zadnjem času domnevno zaradi pomanjkanja denarja prekinja sodelovanje s honorarnimi sodelavci in napoveduje ukinjanje nekaterih oddaj in s tem siromašijo program.", "title": "Vodstvu RTVS letos že dve dodatni plači", "keywords": "rtvs;nagrade;vodstvo;izplačilo", "lang": "slovenian"}
{"body": "Ljubljana - Telekom Slovenije in Elektro Ljubljana sta se s podpisom pisma o nameri zavezala k sodelovanju pri skupnem razvoju storitev na področju učinkovite rabe električne energije, ki bodo povezale rešitve in storitve obeh družb. Kot so danes sporočili iz podjetij, imata skupen gospodarski interes na področju razvoja storitev učinkovite rabe električne energije in nudenja teh storitev uporabnikom obeh podjetij. Cilj skupnega sodelovanja je omogočiti obogatitev obstoječe ponudbe obeh partnerjev z novimi storitvami na okoljskem in energetskem področju s poudarkom na učinkovitejši rabi električne energije. S tem bodo posredno pomagali pri zniževanju izpusta toplogrednih plinov in izboljšanju kakovosti življenja, še pravijo v Telekomu in Elektru Ljubljana.", "title": "Telekom Slovenije in Elektro Ljubljana bosta razvijala skupne storitve", "keywords": "gospodarstvo;ekonomija", "lang": "slovenian"}
{"body": "Ob 22. uri začne veljati avstrijska prepoved prometa tovornih vozil skozi predor Karavanke, ki bo veljala vsak konec tedna do 3. septembra. Omejitvi slovenski avtoprevozniki ostro nasprotujejo vendar zaenkrat predora ne bodo zaprli, pravi Klobasa. \"Omejitev bo povzročila ogromno gospodarsko škodo,\" je bil ob novici razburjen predsednik sekcije za promet pri Obrtni zbornici Slovenije Andrej Klobasa. Še danes zjutraj je Klobasa napovedoval, da se zna narediti, da bodo, če omejitev ne bo odpravljena, zaprli tudi predor Karavanke. Eno uro pred začetkom zapore pa nam je povedal, da zapore zaenkrat ne bo. \"Moji fantje z Gorenjske bodo sicer šli pogledat, kaj se bo dogajalo. Ali bodo izločali tovornjake ali bodo spuščali naprej. Zaenkrat predora ne bomo zaprli. Smo pa zahtevali sejo meddržavne komisije za cestni predor skozi Karavanke, ki naj bi bila prihodnji teden. Če se ne bodo odzvali, lahko računamo na eno izmed generalnih katastrof,\" je za zurnal24.si povedal Andrej Klobasa, predsednik sekcije za promet pri Obrtni zbornici Slovenije. Klobasa je povedal še, da sta z ministrom za promet, Patrikom Vlačičem, ves čas v kontaktu ter poudaril, da je \"Vlačič rekel, da verjame, da bomo zadevo rešili\". \"Dodatnih 10 ur zapore za prevoznike\" Vzdrževalci Darsa iz pristojne avtocestne baze v Hrušici bodo s signalizacijo označili, da se morajo vozila, ki so težja od 7,5 tone, izločiti na počivališče na platoju Karavanke. Avstrijsko prometno ministrstvo je namreč Asfinagu BMG, upravljalcu avtocest, določilo omejitev prometa težkih tovornih vozil skozi predor Karavanke na avtocesti A 11 oziroma A 2 v Sloveniji, so pojasnili na Darsu. Prepoved prometa začne veljati danes, 29. julija, in bo trajala do vključno 3. septembra 2011. Ker ob koncih tedna v Sloveniji velja splošna prepoved prometa tovornih vozil, omenjena odredba pomeni, da voznik tovornega vozila nad 7,5 tone ne sme peljati skozi predor Karavanke ob koncih tedna, prepoved pa velja od petka od 22. ure in traja do sobote do 15. ure, nato pa v nedeljo ob 8. uri nastopi splošna prepoved, ki velja do 21. ure. \"To je dodatnih 10 ur zapore, zaradi česar bi lahko prevozniki obstali tudi za cel vikend,\" je še poudaril Klobasa. Kot smo že poročali, pojasnila glede enostranske odločitve Avstrije zahteva tudi prometni minister Patrick Vlačič. V pismu avstrijski ministrici za promet, inovacije in tehnologijo Doris Bures je poudaril, da pričakuje, da se vsi ukrepi, povezani z usklajevanjem obratovanja in vzdrževanja predora, dogovorijo na ustrezni ravni dvostransko.", "title": "V predoru Karavanke stop za tovornjake", "keywords": "karavanke;vožnja;prepoved;", "lang": "slovenian"}
{"body": "Pivka - Občina je na razpisu za dodelitev stavbne pravice določila bistveno previsoko ceno, da bi Pivka proizvodni obrat Delamarisa gradila v Izoli, so v odgovoru na pisanje predstavnikov sindikatov in izolskega župana Tomislava Klokočovnika danes pojasnili iz družbe Pivka Perutninarstvo. Cena 200 evrov na kvadratni meter, ki jo je za dodelitev stavbne pravice za dobo 30 let določila občina Izola, po mnenju Pivke presega tudi cene primerljivih že ustrezno komunalno urejenih zemljišč na drugih območjih, saj se \"trenutno oglašujejo cene v industrijskih conah za komunalno opremljena zemljišča okrog 36 evrov na kvadratni meter\". Predstavnike Pivke preseneča Klokočovnikova izjava, da se je še pripravljen pogovarjati glede dodelitve stavbne pravice, saj jim je, kot navajajo, na sestanku v decembru \"jasno povedal, da ugodnejših pogojev, razen obročnega odplačevanja stavbne pravice, ne more nuditi\". Na navedbe občine, da bi bilo stavbno pravico mogoče podaljšati, pa v Pivki odgovarjajo, da \"si v Pivki želimo pridobiti dolgoročno lokacijo, ki bo Delamarisu omogočila nadaljnji razvoj in dolgoročno preživetje\", da pa so se s Klokočovnikom pripravljeni ponovno sestati. V Pivki tudi zanikajo, da zaradi selitve Delamarisovega proizvodnega prostora v Pivko družba ne bi bila upravičena do prijave na javni razpis za pospeševanje razvoja ribje industrije. \"Omenjeni razpis v nobenem pogoju ni omejen zgolj na izbrano regijo, temveč na ozemlje Slovenije,\" poudarjajo. Glede navedb predstavnikov sindikata Obalne sindikalne organizacije KS-90, da bi organizirani avtobusni prevoz v Pivko bistveno posegal v prosti čas delavcev, pa odgovarjajo, da organizirani prevoz časovno ne bi presegal meja, določenih v zakonu o delovnem razmerju in panožni kolektivni pogodbi, saj po njihovih ocenah ne bi presegal dve uri. Oddaljenost Pivke od Izole znaša 58 kilometrov, kar ne presega z zakonom določene omejitve 120 kilometrov oddaljenosti, še pišejo v Pivki perutninarstvo. Če bo prišlo do selitve proizvodnje, bo Pivka poskrbela za povračilo stroškov prevoza na delo in nazaj, kot jih določajo ustrezni zakoni in predpisi, še poudarjajo. Pivka zanika tudi navedbe predstavnikov sindikata, da jih ohranjanje Delamarisove proizvodnje v Izoli ne zanima. Kot pojasnjujejo, so iskali tako rešitev, ki bi bila za družbo še rentabilna ter bi obenem omogočala, da bi Delamaris tudi po izteku pogodbe leta 2010 proizvodnjo nadaljeval v Izoli. \"Kot dobrega gospodarja nas zanima predvsem ohranitev Delamarisove proizvodnje in obstoječih delovnih mest, odpiranje novih delovnih mest, vlaganje v razvoj in širitev ter dolgoročno uspešno poslovanje Delamarisa,\" poudarjajo v Pivki. Kot še pišejo, jih \"seveda zanima ohranitev vsega naštetega v občini Izola, vendar žal ne za vsako ceno\". Pivka je postala Delamarisova 100-odstotna lastnica decembra letos z nakupom družbe Amanita.", "title": "Pivka perutninarstvo: Ponudba izolske občine je bistveno previsoka", "keywords": "gospodarstvo;ekonomija", "lang": "slovenian"}
{"body": "Pod drobnogledom posli, ki so odmevali tudi v medijih Nadzorniki Darsa so razrešili predsednico in članico uprave družbe Matejo Duhovnik in Gordano Bošković. Vodenje bo začasno prevzel Matjaž Knez. Poleg Kneza je bil v upravo imenovan še Tine Svoljšak, na tej funkciji pa bosta do razpisa za novo upravo, ki bo pripravljen in objavljen v roku meseca dni. Nadzorni svet se je za razrešitev Duhovnikove in Boškovićeve odločil po temeljiti razpravi o poročilih, ki jih je na zahtevo nadzornikov pripravila uprava družbe, je po seji pojasnil predsednik nadzornega sveta Darsa Dušan Hočevar. Odločitev za razrešitev je bila soglasna. Nadzorni svet je pri Duhovnikovi in Boškovićevi ugotovil, da sta z opustitvijo skrbnosti vestnega in poštenega gospodarja huje kršili obveznosti, ki izhajajo iz njune poslovodne funkcije, je pojasnil Hočevar. Čeprav konkretnih vprašanj upravi niso razkrili, je prvi nadzornik namignil, da so jih zanimale predvsem teme, o katerih so poročali mediji. Knez je po poročanju Financ direktor mariborskega gradbenega podjetja ZIM in predstavnik avstrijskega gradbenega podjetja POR v Sloveniji. V preteklosti je bil že direktor ene izmed hčerinskih družb SCT-ja in Gradisa Nove. Dars bi bilo mogoče voditi gospodarneje Do zdaj so upravo Darsa sestavljali Mateja Duhovnik, Gordana Bošković in zastopnik delavcev Alojz Ratajc. Prejšnji nadzorniki razlogov za njihovo zamenjavo niso našli. Resorni minister Zvonko Černač je sicer prepričan, da bi bilo mogoče Dars voditi bolj gospodarno in preudarno, in verjame, da bodo novi nadzorniki o usodi uprave odločali na podlagi poročil o preteklem delu.", "title": "Nadzorniki Darsa odstavili Duhovnikovo", "keywords": "Gospodarstvo", "lang": "slovenian"}
{"body": "Karl Erjavec danes na koncu ni predlagal zamenjave generalnega sekretarja Desusa Ljuba Jasniča. Člani sveta so se namreč dogovorili, da se bo Ljubo Jasnič odpovedal funkciji državnega sekretarja v kabinetu premierja. Po besedah predsednika Karla Erjavca danes tudi ni bilo pobude za sklic izrednega kongresa. Erjavec je po seji izvršnega odbora stranke napovedal, da bo svetu predlagal zamenjavo Ljuba Jasniča, ki naj bi ga kot generalni sekretar stranke nasledil Niko Abrahamsberg. Jasnič namreč opravlja tudi funkcijo državnega sekretarja v kabinetu predsednika vlade, zato naj bi na organizacijski ravni v stranki prišlo do vrzeli. A na današnji seji sveta Erjavec ni predlagal Jasničeve razrešitve, pač pa so član sveta le razpravljali, kako zagotoviti nemoteno delo stranke. Na koncu so sklenili, da Jasnič ostane na svojem položaju, najverjetneje pa se bo odpovedal funkciji državnega sekretarja v kabinetu premierja. \"Zadrege\", ki so se pojavljale, so s tem po Erjavčevih besedah odpravljene, predsednik DeSUS pa pričakuje, da bo podpora stranki začela naraščati.", "title": "Desus: Erjavec zamenjave na koncu ni predlagal", "keywords": "desus;karl erjavec;", "lang": "slovenian"}
{"body": "Za zdravila, kupljena v tujini, zdravstvena zavarovalnica vrne denar, če jih pri nas ni mogoče dobiti. Pred nekaj tedni smo poročali, da v Sloveniji ni mogoče dobiti oralnega gela Daktarin, predvidoma ga ne bo do konca avgusta. „Zdravilo je potreboval tudi moj oče, da se mu po tem, ko so mu pulili zobe, v ustni votlini ne bi razvile glivice, saj bi mu to podaljšalo zdravljenje raka,“ nam je po objavi članka sporočila bralka. „Ker pa že imamo izkušnje s tem, da se določenih zdravil v Sloveniji ne dobi, dobi pa se jih na Hrvaškem, smo poskusili tudi z daktarinom. Brez problema smo ga junija dobili v lekarni na Hrvaškem. Sicer ga je bilo potrebno plačati, le recept, ki ga je izdal zdravnik v Sloveniji, je bilo potrebno pokazati,“ je napisala bralka, ki se sprašuje, „zakaj zdravila, ki ga izdeluje slovensko podjetje, pri nas ni možno dobiti, na Hrvaškem pa, in še ali lahko od zavarovalnice zahtevamo povračilo kupnine“. Na Hrvaškem je zdravilo mogoče dobiti „zaradi večjih zalog tega izdelka na trgu“, so pojasnili v Krki, ki proizvaja daktarin. Dodali so, da se trudijo, da bo tudi pri nas zdravilo na voljo še pred koncem avgusta. Vračilo z originalnim receptom Denar za zdravila, ki so kupljena v tujini, je mogoče dobiti povrnjen, so pojasnili na Zavodu za zdravstveno zavarovanje Slovenije (ZZZS). „Daktarin oralni gel je razvrščen na pozitivno listo s 70-odstotnim kritjem v breme obveznega zdravstvenega zavarovanja in 30-odstotnim kritjem v breme dopolnilnega zdravstvenega zavarovanja. Za zdravila, ki so razvrščena na listo zdravil in so predpisana na zeleni receptni obrazec, jih pa zaradi motene oskrbe ni mogoče dobiti v slovenskih lekarnah in je zato potreben nakup v tujini, lahko zavarovane osebe uveljavljajo povračilo stroškov za zdravila po 136. členu pravil obveznega zdravstvenega zavarovanja,“ pravijo na zdravstveni zavarovalnici. „Vračilo izdatkov se uredi na območni enoti ali izpostavi ZZZS na osnovi vloge. Pogoj za izplačilo je potrdilo farmacevta na hrbtni strani recepta, da zdravilo ni dosegljivo na trgu, in originalni račun iz lekarne v tujini. ZZZS povrne ceno zdravila na računu v enakem odstotnem deležu, kot bi ga kril v primeru izdaje v slovenski lekarni,“ so še dodali.", "title": "Denar za zdravila vrnejo", "keywords": "daktarin;krka;recept;hrvaška;povračilo;zdravila;", "lang": "slovenian"}
{"body": "Šibak dolar po meri svetovnih borz Alan Greenspan je prepričan, da so nove finančne krize neizogibne, saj je v človeški naravi, da v času gospodarskega razcveta večina rada pretirava. Ob daljšem obdobju rasti se začne krepiti prepričanje, da je tokratni vzpon res nekaj posebnega in da bo še trajal. Sledi neizogibna kriza in v prihodnje jih bo kljub boleči izkušnji, ki jo je svet doživel zlasti lani in letos, še veliko, le da bodo drugačne, je ob prvi obletnici padca ameriške investicijske banke Lehman Brothers prepričan karizmatični Greenspan, ki je leta 2006 po 18 letih končal vodenje ameriških zveznih rezerv. Bil je pomemben člen v najdaljšem obdobju ameriškega gospodarskega vzpona, ki je trajal od leta 1991 do 2001. Tečaji najprometnejših delnic KRKA-0.04 % 72,05 EUR TELEKOM+1,34 % 158,76 ZAV. TRIGLAV+5.33 %24,89 NOVA KBM -0.78 %11,47 PETROL+0.13 % 302,44 LUKA KOPER-1.05 %22,72 MERCATOR+0.60 % 168,20 GORENJE +1.63 %10,63 Šibak dolar po meri svetovnih borz Delniški trgi po svetu medtem iz dneva v dan postavljajo letošnje rekordne vrednosti, kot da bi se pripravljal teren za novo krizo. Newyorški Dow Jones 9.547 točk se je v sredo povzpel četrtič zapored. Zaradi šibkejšega dolarja, ki je v primerjavi s košarico valut padel najnižje letos evro 1,46 dolarja, so se dražile vrednosti delnic industrijskih in tehnoloških podjetij, katerih proizvodi so zaradi padca dolarja zunaj ZDA postali konkurenčnejši. Hkrati so pri Goldman Sachs popravili bonitetne ocene za nekatera podjetja, med katerimi je tudi General Electric, katerega delnice so porasle za 2,6 odstotka. Velika nihanja pri delnicah Commerzbanke Med redkimi delnicami, ki v sredo niso našle poti navzgor, so bile Applove. Pocenile so se za odstotek, saj naj bi bil prvi mož podjetja Steve Jobs na rednem letnem medijskem dogodku v San Franciscu videti precej izčrpan zaradi bolezni. Poleg tega Apple ni povedal nič spektakularnega. Četrtkovo dopoldne so v Frankfurtu zaznamovale delnice Commerzbanke. Poskočile so za 13 odstotkov in s tem septembra porasle že za več kot 60 odstotkov. Analitiki so prepričani, da je današnji porast le posledica pokrivanja kratkih pozicij, saj trenutni tečaj nima več realne osnove. Banko je namreč zelo izčrpal prevzem Dresdner Banke in vprašanje je, ali bo leta 2010 spet dobičkonosna, tako kot napoveduje. Lepa rast Zavarovalnice Triglav Slovenski borzni indeks se je povzpel četrtič v zadnjih petih dneh, tokrat za 0,6 odstotka. Njegova vrednost 4.201 je najvišja ta mesec. Nadaljevala se je rast Zavarovalnice Triglav. Delnice so se podražile šestič zapored, posli pa so se sklepali do 25 evrov. Ta mesec je Zavarovalnica Triglav pridobila že 16 odstotkov. V prvi kotaciji so se najbolj podražile Gorenjeve delnice in dosegle 10,66 evra. Najprometnejša Krka 1,168 milijona evrov prometa je dan končala pri 72,2 evra. NLB je prek Seoneta sporočila, da je poplačala terjatve do Maksime Holdinga in prodala zastavljene delnice Telekoma in Intereurope.", "title": "Se pripravlja teren za novo krizo?", "keywords": "borza;greenspan;kriza;delnice", "lang": "slovenian"}
{"body": "Ste eden tistih, ki denar zapravi, še preden ga dobi? Se vsak mesec znova komaj prebijete do naslednje plače, čeprav sploh niste slabo plačani in stalno odplačujete dolg na kreditni kartici? Potem je skrajni čas, da spremenite svoje navade. Premislite, kaj vržete v nakupovalni voziček. Stiska z denarjem je redkokomu tuja, zato bodo naši nasveti prav vsakemu prišli prav. Če pa niste v stiski, pa boste tako lahko končno nekaj privarčevali. Nekaj denarja na strani pa tako ali tako vedno pride prav. Bistveno je, da si določite pravila, ki se jih boste tudi dosledno držali! Ko se odpravite v trgovino, ne nakupujte po navdihu in v trgovino se nikakor ne odpravite lačni. Doma si sestavite listek stvari, ki jih potrebujete, in kupite le tiste s seznama. Ostalega zagotovo ne potrebujete. Kupujete le z očmi to pa lahko zelo obremeni vašo denarnico. Vaše nove navade povežite s skrbjo za zdravje in jejte veliko sadja in zelenjave. To pa kupujte na tržnici, kjer je običajno boljše in tudi ugodnejše. Pridelki, ki jih kmetje vsako jutro sveže pripeljejo na tržnico, so zagotovo bolj zdravi in tudi okusnejši od umetno vzgojenih v trgovini. Jejte sadje in zelenjavo, ki raste v trenutnem letnem času tako bodo produkti bolj sveži, cenejši in ne boste se preobjedli enih in istih stvari. Kaj je lahko lepšega, kot pred poletjem čakati na melono in se v prvih jesenskih dneh najesti košare mandarin. Še veliko je malih sprememb, ki bodo pripomogle k našemu zdravju in seveda k vsebini naše denarnice. Preberi TUKAJ! Če se boste držali zastavljenih pravil, boste končno privarčevali nekaj denarja. In denar je dobro oplemenititi, kako pa to storiš, smo preverjali na Cekinu! Vsak evro pride prav! Foto Reuters", "title": "Kako do denarja in zdravja v enem?", "keywords": "nakupovanje;varčevanje;sadje;zelenjava;denar;denarnica", "lang": "slovenian"}
{"body": "Banka Slovenije je za letos napovedala 1,1-odstotno rast slovenskega gospodarstva, kar je za 0,2 odstotne točke manj od aprilskih napovedi. Leta 2012 naj bi se rast zvišala na 2,9 odstotka. Banka Slovenije Guverner Banke Slovenije BS Marko Kranjec je ob predstavitvi oktobrskega poročila o cenovni stabilnosti povedal, da se je makroekonomska slika slovenskega gospodarstva delno izboljšala, zato je tako kot letos tudi leta 2011 in 2012 pričakovati bolj šibko gospodarsko rast. V BS so tako za letos napovedali 1,1-odstotno gospodarsko rast, za leto 2011 1,9-odstotno, za leto 2012 pa 2,9-odstotno rast. Vseeno na Banki Slovenije opozarjajo, da so napovedi še vedno zelo negotove in podvržene številnim tveganjem. Kranjec je med tveganji navedel predvsem težave, povezane s konsolidacijo javnih financ, morebitno oteženo pridobivanje finančnih virov na trgih in zmanjšanje zunanjega povpraševanja. Direktor Analitsko raziskovalnega centra pri Banki Slovenije Damjan Kozamernik je med čermi omenil potrebo po hitrejši in močnejši javnofinančni konsolidaciji doma in v tujini, ki bi prehodno lahko upočasnila rast povpraševanja. Neverodostojna strategija javnofinančne konsolidacije v Sloveniji bi lahko po njegovih besedah povzročila tudi padec bonitetne ocene in podražitev zadolževanja države. Potencialne ovire na poti rasti bruto domačega proizvoda so še povečanje strukturne brezposelnosti ob nadaljevanju težav na trgu dela in s tem povezana izguba človeškega kapitala, nadaljevanje težav v gradbeništvu ter možnost vnovične zaostritve razmer na finančnih trgih in razdolževanje bank ter s tem povezana nesposobnost bančnega sektorja, da financira pospešeno gospodarsko dejavnost.", "title": "Banka Slovenije Letos 1,1-odstotna gospodarska rast", "keywords": "banka;slovenije;gospodarstvo;rast;napoved", "lang": "slovenian"}
{"body": "Ameriški predstavniški dom je zavrnil načrt za rekordno pomoč bankam, ki so se znašle v krizi. Borzni ineksi na Wall Streetu so takoj padli.", "title": "Z načrtom za rešitev ne bo nič", "keywords": "ameriška;ekonomija;gospodarstvo;zda;tečaji;delnica;borza;kriza;denar;banka;vlada;pomoč;osnutek;zakon", "lang": "slovenian"}
{"body": "Ljubljana - Evropska centralna banka je včeraj ponovno predstavila izjemne ukrepe. Ključna obrestna mera tako od včeraj znaša le še odstotek oziroma 0,25 odstotne točke manj od prejšnje ravni, hkrati pa se je ECB odločila, da bo začela kupovati krite obveznice in ponujati dolgoročno refinanciranje bankam. V sklopu izjemnih ukrepov so se odločili, da bo Evropska investicijska banka (EIB) postala del sistema ECB, kar pomeni, da se bo lahko udeležila refinanciranja pri ECB. Tovrstnih ukrepov ECB v svoji sicer kratki zgodovini še ni sprejela. ECB po poti Feda \"Svet guvernerjev se v principu strinja, da bo evrski sistem kupoval krite obveznice v območju evra,\" je predsednik ECB Jean-Claude Trichet razložil dolgo pričakovani ukrep. O podrobnostih ni želel govoriti, saj je \"še veliko tehničnih stvari, ki jih je treba določiti\", več bo znano po naslednjem srečanju guvernerjev junija. Je pa razkril, da namerava ECB kupiti za okoli 60 milijard evrov kritih obveznic. Na vprašanje, ali gre za začetek politike kvantitativnega sproščanja, Trichet ni dal enoumnega odgovora, prav tako ni odgovoril na vprašanje, ali lahko ukrep interpretiramo kot pospešeno tiskanje denarja ECB. Podobne ukrepe sicer že dlje časa izvaja ameriška centralna banka, ki je s svojimi obrestmi prišla do dna, zato je morala uporabiti nekonvencionalne metode monetarne politike. \"V sedanjem času je bilo skrajno neprimerno, da je ECB igrala svojo igro in ni že prej sprejela takih ukrepov,\" komentira monetarni ekonomist Igor Masten in poudarja, da gre za kvantitativne ukrepe, ko se brez spremembe cene denarja (obrestne mere) skuša kljub vsemu zvišati količina denarja v obtoku. \"Ta ukrep bo gotovo pripomogel k stabilnejšemu poslovanju bank,\" pravi. Tiskanje denarja Drugi ukrep predvideva dolgoročnejše refinanciranje poslovnih bank pri ECB. Po novem se bodo lahko banke v zameno za zastavljene papirje zadolževale za eno leto, česar doslej ni sprejela še nobena izmed večjih centralnih bank. Prva avkcija bo junija, obrestna mera za tovrstno posojilo bo kar ključna obrestna mera ECB, možen pa bo tudi pribitek nad ključno obrestno mero. Svet ECB je tudi odločil, da bo EIB z 8. julijem letos postala sodelujoča stranka za operacije monetarne politike evrskega sistema, tako da bo imela možnost refinanciranja pri ECB. V EIB so ocenili, da jim bo dostop do refinanciranja omogočil za 40 milijard evrov novih investicij. \"ECB in druge centralne banke se gibljejo v sivem območju,\" nadaljuje Masten, saj gre za posredno monetizacijo dolga. \"Res je, da ECB neposredno ne financira zadolževanja držav, vendar pa bo prek poslovnih bank in prek EIB počela prav to,\" poudarja. V tem trenutku, ko o inflaciji ni ne duha ne sluha, to sicer ne bi smel biti problem, bi pa to lahko postal, ko se bodo gospodarske razmere izboljšale, razmišlja. \"Govorjenje, češ da nekonvencionalni ukrepi centralnih bank peljejo v smeri inflacije, je skrajno neproduktivno,\" meni Trichet. O tem, kakšne so izhodne strategije ECB, ko se bo gospodarstvo pobralo in bi presežna likvidnost lahko povzročila visoko inflacijo, pa kljub vsemu ni hotel govoriti.", "title": "ECB prižiga tiskalnik denarja", "keywords": "gospodarstvo;ekonomija", "lang": "slovenian"}
{"body": "Rešitev: dolgoročna posojila zadolženim turističnim podjetjem v visokih izgubah. \"Turizem ustvari 12 odstotkov slovenskega BDP in devet milijonov nočitev ter gosti tri milijone turistov iz različnih držav na leto, zato je pomembno, da nekaj storimo za njegovo prihodnjo rast,\" je prepričan gospodarski minister Stanko Stepišnik, ki se je z razmerami v turizmu včeraj v Portorožu seznanil iz prve roke. Glede golfa neenotna Minister Stepišnik podpira gradnjo igrišča za golf v slovenski Istri, saj bi tako podaljšali sezono v jesenski in zimski čas, hkrati pa pridobili prestižne goste. Kmetijski minister Dejan Židan pa vztraja pri svojem, torej da naj bo kmetijska zemlja v Sečovljah namenjena pridelavi hrane. Istrabenz Turizem ima za 70 milijonov, Hoteli Bernardin pa za 50 milijonov evrov posojil. \"Podjetja teh posojil, ki so tudi posledica izčrpavanja od njihovih lastnikov, ne morejo odplačati, zato je nujno, da jim jih banke reprogramirajo v dolgoročna. Država lahko pomaga tako, da pri teh odločitvah dodatno motivira banke,\" poudarja minister. Vlada pripravlja sheme pomoči zdravim podjetjem, tako mikro in majhnim kot srednjim in velikim gospodarskim družbam. V določenih primerih bodo banke svoje terjatve spremenile tudi v lastniške deleže. Sheme pomoči Ena shema, vredna do 150 milijonov evrov, bo po ministrovih besedah namenjena mikropodjetjem. V drugi shemi, za katero bi namenili od 300 do 500 milijonov evrov, bi malim in srednjim podjetjem nudili kredit za obratna sredstva, v tretji shemi pa bi bila na voljo milijarda evrov za kredite za velika podjetja. Obala na kolenih Po podatkih Agencije RS za javnopravne evidence in storitve (Ajpes) so prav turistična podjetja glavni krivec za slabo gospodarsko sliko Obalno-kraške regije, ki je poleg Goriške in Podravske najbolj izgubaška. Leta 2009 je imela sama celo višjo izgubo kot preostali del države. \"Skrb vzbujajoče je, ker trend ne kaže izboljšanja. Regija kot celota je – z manjšo lansko izjemo – v rdečih številkah že od leta 2008,\" ugotavlja Mariza Šturman, direktorica koprske območne izpostave Ajpesa. Pozitiven podatek je le, da se je dolgoročna zadolženost Obalno-kraške regije lani zmanjšala za dobrih 200 milijonov evrov, po drugi strani se je povečala kratkoročna zadolženost, a za le 78 milijonov evrov. Tudi gospodarska slika države kot celote je slaba, saj so imele lani vse gospodarske družbe skupaj 332 milijonov evrov dobička, kar je le tretjina skupnega dobička iz leta 2011.", "title": "Minister bi \"motiviral\" banke", "keywords": "milijonov;vrov;anke;ot;inister;adol;olgoro;eta;odjetja;odjetjem", "lang": "slovenian"}
{"body": "Melbourne - Vodilni svetovni rudarsko-industrijski konglomerat BHP Billiton je v prvem polletju zaradi vpliva finančne krize na cene surovin dosegel polovico nižji dobiček kot v enakem obdobju predlani. V obdobju od julija do decembra lani se je dobiček znižal za 56,5 odstotka na 2,6 milijarde ameriških dolarjev. V prvem polletju lanskega poslovnega leta je britansko-avstralska družba ustvarila šest milijard dolarjev dobička. Glavni izvršni direktor družbe Marius Kloppers je po poročanju tujih tiskovnih agencij danes ob predstavitvi rezultatov pojasnil, da je prihodnost \"slaba, negotova in nejasna\". Na slabši rezultat sta po njegovih besedah vplivala nižje povpraševanje po surovinah in odpisi premoženja. Vseeno so v družbi zadovoljni s prihodki, saj so se ti v medletni primerjavi okrepili za 17 odstotkov na skoraj 30 milijard dolarjev. BHP Billiton je januarja sporočil, da bo do junija ukinil 6300 delovnih mest, od tega tretjino v Avstraliji. Vodstvo družbe pa je izrazilo optimizem glede okrevanja svetovnega gospodarstva, saj dolgoročno pričakuje obnovitev povpraševanja po surovinah s Kitajske in drugih naglo rastočih gospodarstev sveta.", "title": "BHP Billiton zaradi finančne krize s prepolovljenim dobičkom ob polletju", "keywords": "gospodarstvo;ekonomija", "lang": "slovenian"}
{"body": "Rezultati stresnih testov junija NLB je po štirih zaporednih negativnih četrtletjih v prvem letošnjem četrtletju poslovala pozitivno in imela 3,4 milijona evrov čistega dobička. Dobiček celotne skupine je znašal 3,9 milijona evrov, najpomembnejša razloga za takšen rezultat pa sta dosledno izvajanje ukrepov za zmanjšanje stroškov poslovanja in nižji obseg dodatno oblikovanih rezervacij, so sporočili iz NLB-ja. V skupini NLB lani skoraj pol milijarde rezervacij Rezervacije so znašale 55 milijonov evrov, sicer bi skupina NLB imela 62,1 milijona evrov čistega dobička. Matična banka je ob tem ustvarila 39,1 milijona evrov slabitev in rezervacij zaradi slabih posojil v portfelju. Lani je skupina NLB ustvarila za 477 milijonov evrov slabitev in rezervacij, matična banka pa 376,8 milijona evrov. Težavne razmere za poslovanje je tudi za letos napovedal predsednik uprave NLB-ja Božo Jašovič. Banka bo morala oblikovati za okoli 180 milijonov evrov rezervacij, a za zdaj ostaja pri načrtu, da bo konec leta imela dobiček. Rezultati stresnih testov junija Marca je bila v NLB-ju izvedena dokapitalizacija v višini 250 milijonov evrov, kar je prispevalo tudi k izboljšanju količnika kapitalske ustreznosti. 31. marca je bil tako ocenjen na 12 odstotkov, kar je 1,8 odstotne točke več kot konec lanskega leta. Sicer pa je NLB skupaj z NKBM-jem v postopku obremenitvenega testiranja, rezultati katerega bodo znani junija. Testi se bodo osredotočili na ugotavljanje količnika najbolj kakovostnega temeljnega kapitala Core Tier 1, ki je strožji od količnika temeljnega kapitala Tier 1 in je bil upoštevan pri lanskih testih. NLB naj bi se pogajala o najemu posojila Banka naj bi se s tujimi bankami že mesec in pol pogajala o najemu sindiciarnega posojila, a dogovora še ni. V banki so sicer upali, da se bodo z uspešno izpeljano dokapitalizacijo lažje refinancirali na medbančnem trgu, kar je ključno za to, da banka pridobi kakovostne dolgoročne finančne vire, s katerimi lahko dolgoročno financira projekte slovenskega gospodarstva. Do konca leta zapade okoli 1,7 milijarde evrov obveznosti, od tega 800 milijonov evrov posojil bank. V finančnih krogih že dalj časa opozarjajo, da medbančni trgi še vedno ne delujejo, NLB pa zaradi izgube še težje prihaja do posojil drugih bank.", "title": "NLB po enem letu znova z dobičkom", "keywords": "Gospodarstvo", "lang": "slovenian"}
{"body": "Načrt mora potrditi še vlada Na zavodu za pokojninsko zavarovanje v letu 2014 načrtujejo izravnan proračun. Pokojnine bodo izplačali 28. decembra. Svet pokojninskega zavoda je sprejel finančna načrta zavoda za leti 2013 in 2014, po katerih bodo tako prihodki kot odhodki znašali nekaj manj kot pet milijard evrov. Zadolževanje ni predvideno, je povedal finančni direktor zavoda David Klarič, načrt pa mora potrditi še vlada. Decembrske pokojnine bodo izplačane 28. decembra, so še sklenili. Po finančnem načrtu zavoda za leto 2013 bodo prihodki in odhodki znašali približno 4,92 milijarde evrov, kar pomeni 1,2 odstotka več od ocene za letos. Kad bo k temu prispeval 120 milijonov evrov. Pokojnine se bodo v letu 2013 uskladile v februarju z rastjo plač v višini 0,5 odstotka. V skladu s pokojninsko reformo, ki bo začela veljati 1. januarja 2013, pa sredstva v ta namen ne bodo smela preseči 50 milijonov evrov. Za skoraj dva odstotka več upokojencev Po načrtu se bo število upokojencev v letu 2013 povečalo za 1,6 odstotka, medtem ko ta delež po oceni za letošnje leto znaša 2,6 odstotka. Po finančnem načrtu za leto 2014 pa bodo prihodki in odhodki izravnani v znesku dobrih 4,95 milijarde evrov. Zavod bo od Kada prejel 190 milijonov evrov. Svet Zpiza se je odločil tudi za izvedbo razpisa za imenovanje novega generalnega direktorja zavoda, ki bo v uradnem listu objavljen 25. januarja prihodnje leto.", "title": "Pokojninska blagajna čez dve leti brez primanjkljaja", "keywords": "Gospodarstvo", "lang": "slovenian"}
{"body": "Ljubljana - Na Kitajskem so že tretji mesec zapored zabeležili deflacijo na letni ravni. Aprila so bile cene za 1,5 odstotka nižje kot pred letom dni, potem ko so februarja padle za 1,6, marca pa za 1,2 odstotka, so sporočili s kitajskega državnega statističnega urada. Na uradu kljub padanju cen ne pričakujejo uničujoče deflacijske spirale. V prvih treh mesecih letošnjega leta so se cene v primerjavi s prvim četrtletjem 2008 znižale za 0,8 odstotka, do konca leta pa naj bi se padanje cen nekoliko upočasnilo, tako da državni statistični urad za 2009 napoveduje 0,5-odstotno deflacijo. Na mesečni ravni se je indeks potrošniških cen aprila znižal za 0,2 odstotka, medtem ko se je marca za 0,3 odstotka, so še sporočili iz statističnega urada. Analitiki sicer poudarjajo, da bodo k nadaljevanju padanja cen prispevale predvsem presežne zmogljivosti v kitajskih tovarnah, ki so bile zaradi upada svetovne trgovine ter posledičnega zmanjšanja kitajskega izvoza prisiljene v krčenje proizvodnje. Spet drugi opozarjajo, da je padanje cen posledica zunanjih dejavnikov, med katerimi je še posebej pomembno zniževanje cen surovin, čeprav se kitajske oblasti proti tem učinkom borijo z zviševanjem administrativnih cen. V kitajskem indeksu potrošniških cen sicer po pisanju ameriške tiskovne agencije AP močno vlogo igrajo cene hrane, tako da je aprilski upad cen predvsem posledica močnega padca cen mesa (13,5 odstotka), še posebej svinjine (28,6 odstotka). Obenem so k deflaciji na letni ravni prispevale tudi nižje cene goriv in surovin (9,6 odstotka), medtem ko so cene pri industrijskih proizvajalcih padle za 6,6 odstotka. \"Čeprav bo indeks potrošniških cen v prihodnjih mesecih še naprej negativen in bo njegova povprečna vrednost v letu 2009 -0,5 odstotka, pa se zdi, da je najhujši deflacijski pritisk za nami,\" je za francosko tiskovno agencijo AFP poudaril ekonomist pri ameriški banki JP Morgan Qian Wang. Njegov kolega Jing Ulrich pa je za AP povedal, da nedavni znaki okrevanja kitajskega gospodarstva, ki so v veliki meri posledica skoraj 600 milijard dolarjev vrednega paketa fiskalnih spodbud kitajske vlade, govorijo v prid temu, da v tretjem največjem svetovnem gospodarstvu ne bo prišlo do uničujoče deflacijske spirale, ki bi oslabila gospodarsko dejavnost. Stimulacijski paket naj bi skozi investicijske projekte in povečanje javne porabe pripomogel k dvigu domače porabe in tako oživil gospodarstvo. Kot kažejo nekateri statistični podatki in ocene mednarodnih organizacij v zadnjih tednih, tak pristop Pekinga že daje rezultate.", "title": "Aprila na Kitajskem na letni ravni 1,5-odstotna deflacija", "keywords": "gospodarstvo;ekonomija", "lang": "slovenian"}
{"body": "Agencija za upravljanje kapitalskih naložb države predlaga zamenjavo predsednika nadzornega sveta NKBM Danila Topleka in članice Alenke Bratušek ter revizijo vodenja posameznih poslov v zadnjih petih letih. Agencija za upravljanje kapitalskih naložb države je na upravo NKBM naslovila zahtevo za dopolnitev dnevnega reda skupščine, sklicane za 22. julij. Agencija predlaga zamenjavo dveh nadzornikov predsednika Danila Topleka in članice Alenke Bratušek. Kot pojasnjujejo na agenciji, odpoklic Topleka in Bratuškove predlagajo zaradi potencialnih konfliktov interesov. Danilo Toplek naj bi bil v konfliktu interesov, ker je v poslovnem odnosu z NKBM kot lastnik oz. solastnik družb, ki poslovno sodelujejo z NKBM kot njeni komitenti. Pri Bratuškovi lahko nastane potencialni konflikt interesa zato, ker je zaposlena na ministrstvu za finance, ki je postavljavec pravno-ekonomskega okvira, v katerem banka posluje, pri Topleku pa zato, ker je v poslovnem odnosu z NKBM kot lastnik oz. solastnik družb, ki poslovno sodelujejo z NKBM kot njeni komitenti. Zaradi omenjenih dejstev se je agencija odločila, da zaradi zagotavljanja neodvisnosti, odgovornosti in gospodarnosti predlaga zamenjave. Za prihodnje štiriletno mandatno obdobje, ki bi se začelo 23. julija, tako agencija v nadzorni svet namesto Topleka in Bratuškove predlaga Davorina Kračuna in Vido Lebar. Revizija nekaterih poslov zadnjih petih let Agencija skupščini NKBM predlaga tudi imenovanje posebnega revizorja zaradi preveritve vodenja posameznih poslov družbe v obdobju zadnjih petih let. Za tak predlog so se odločili zato, ker lahko obstajajo okoliščine, da je prišlo pri sklepanju določenih poslov skupine NKBM do negospodarnih ravnanj, ki naj bi povzročila oškodovanje družbe. Agencija v predlogu sklepa za imenovanje posebnega revizorja navaja tudi seznam konkretnih poslov, ki naj bi bili predmet revizije. Med drugim predlaga revizijo poslov, povezanih z letos izvedeno dokapitalizacijo banke, revizijo vseh poslov med skupino NKBM ter člani nadzornega sveta in z njimi povezanimi osebami ter revizijo vseh poslov v zvezi s srbsko Credy banko in tudi revizijo posojilne dejavnosti NKBM v smislu zavarovanja, kakovosti posojil in nadzora pri njihovem odobravanju. Agencija zahteva posebno revizijo vodenja poslov v obdobju zadnjih petih let, zato ker, kot pojasnjujejo, obstajajo okoliščine, iz katerih je mogoče sklepati, da je pri dokapitalizaciji NKBM prišlo do določitve prodajne cene delnice, ki je bistveno odstopala od nekaterih cenitev. Prav tako po navedbah agencije obstaja sum, da je prišlo pri sklepanju določenih poslov skupine do negospodarnih ravnanj, ki naj bi povzročila oškodovanje družbe.", "title": "Zahtevajo zamenjavo dveh nadzornikov v NKBM", "keywords": "nkbm;aukn;agencija;za;upravljanje;kapitalskih;naložb;države;dagmar;komar;nadzorni;svet;danilo;toplek;alenka;bratušek;skupščina", "lang": "slovenian"}
{"body": "ZD Ljubljana. Zaradi krčenja sredstev bodo pacienti dobili cenejše materiale. Več bo samoplačništva. Nižji proračun Proračun. Dolšak se zgraža nad zakonom o izvrševanju državnega proračuna za leti 2013 in 2014, ki določa, da morajo biti javni zavodi profitabilni. ZD Ljubljana je sicer v zadnjih letih imel pozitivno nulo, a z novimi varčevalnimi ukrepi to ne bo mogoče, pravi: \"Sistem ne more slediti profitabilnosti. Direktor lahko zmanjša nabavo materiala, porabo električne energije, zapre vrata ob sobotah in nedeljah, ampak s tem bomo znižali standard bolnikov. Na to ne moremo pristati.\" Prihodnje leto bo zaradi varčevalnih ukrepov treba zniževati sredstva za bolnike, sta včeraj napovedala Rudi Dolšak, direktor Zdravstvenega doma (ZD) Ljubljana, in strokovna vodja Tonka Poplas Susič. ZD Ljubljana bo naslednje leto ob desetino proračuna oziroma 5,5 milijona evrov. Direktor zagotavlja, da rezerv ni več, stroškov dela (zanje porabijo kar 72 odstotkov proračuna) pa ne morejo znižati, ker so fiksni, saj so plače določene v kolektivni pogodbi. Dodaja, da ima zdravnik začetnik 1.200 evrov neto plače na mesec, zdravnik specialist s 25 leti delovne dobe pa med 2.200 in 2.400 evri Nujne preiskave bodo Po besedah Poplas Susičeve se bodo morali zdravniki že januarja individualno odločati, katerega bolnika je treba poslati na preiskavo in katerega ne, saj bodo morali zmanjšati obseg laboratorijskih storitev na bolnika, ob tem zagotavlja, da nujnih preiskav ne bodo odklonili. Ko bodo morali zdravniki izbirati med manj materiala ali cenejšim materialom, pa bodo izbrali drugo možnost, ker želijo zagotoviti enakovredno obravnavo bolnikov, še pove. Po izračunih Poplas Susičeve imajo že zdaj za medicinske materiale in pripomočke na leto na voljo 6,60 evra na bolnika, zdaj pa bodo imeli še manj.", "title": "Bolniki na manj preiskav", "keywords": "bodo;jubljana;oplas;usi;ti;olnika;eto;anj;orali;aradi", "lang": "slovenian"}
{"body": "Mednarodna organizacija za delo je sporočila, da je na svetu brezposelnih že 81 milijonov mladih, kar je skoraj osem milijonov več kot lani. Za mlade ni dela ali pa jim ponujajo samo začasne zaposlitve. Posledice bodo hude, so zapisali v svojem poročilu, saj se lahko zgodi, da bomo imeli na svetu izgubljeno generacijo . Se je pa tudi izkazalo, da je svetovna gospodarska kriza veliko bolj prizadela mlade kot odrasle, ki so že dlje na trgu dela. Poročilo tudi pravi, da v razvitih ekonomijah in v državah v razvoju poleg brezposelnosti mlade pestijo tudi oblike zaposlovanja, ki prinašajo več slabosti kot prednosti, torej najrazličnejše oblike začasnega zaposlovanja, ki ne prinašajo socialne varnosti in vplivajo na druga življenjska področja, saj ne prinašajo finančne stabilnosti. V državah v razvoju so jo najslabše odnesli revni sloji, trdi generalni direktor organizacije Juan Somavia. Za mlade iz teh slojev vse večja brezposelnost pomeni, da je vse manj možnosti, da bi se kljub trudu kadar koli izkopali iz primeža revščine, to pa na drugi strani za te države pomeni tudi naraščajočo možnost socialnih nemirov. Za dolgoročno stabilnost bodo države morale nekako poskrbeti za mlade! Strokovnjaki sicer pravijo, da na trgu dela med iskalci zaposlitve vlada pravi boj, v katerem zmagajo ne nujno najboljši, ampak najbolj iznajdljivi in prodorni. Preverite, kako si lahko sanjsko službo kar priklikate in kako do dela prek socialnih omrežij.", "title": "Če mladim nihče ne bo dal dela, bodo šli na ulice", "keywords": "mladi;brezposelnost;iskanje službe", "lang": "slovenian"}
{"body": "Banke in borzne hiše so se očitno odločile, da bodo svoje izgube prenesle na pleča svojih strank. Zaradi nenormalno visokih tarif jih je pod drobnogled vzel Urad za varstvo konkurence. Agencija za trg vrednostnih papirjev ATVP je ugotovila, da so cene borznih hiš in bank za nadomestila za vodenje trgovalnih računov in minimalnih ležarin večinoma poenotene in precej višje, kot jih zaračunava Klirinško-depotna družba. To je naznanila Uradu za varstvo konkurence, ki naj presodi, ali gre za usklajeno delovanje. Agencija je te ugotovitve uradu posredovala včeraj. Urad naj presodi, ali bi navedeno določanje nadomestil za vodenje računov nematerializiranih vrednostnih papirjev in minimalne ležarine lahko pomenilo usklajeno ravnanje borznoposredniških družb in bank, ki bi pri opravljanju investicijskih storitev in poslov lahko imelo učinek omejevanja konkurence oz. bi lahko predstavljalo drugo nepravilnost, so povedali na ATVP. Vas zanima, katere banke in borzne hiše vam računajo največ, koga visoki zneski najbolj bremenijo in kakšno kazen lahko izreče Urad za varstvo konkurence? Medtem ko vaše premoženje leži , služijo borzniki in banke.", "title": "Banke in borzniki so pregloboko segli v vaš žep!", "keywords": "banka;borza;delnice;ležarnina;stroški ATVP;Urad za varstvo konkurence", "lang": "slovenian"}
{"body": "Julija so bila oblačila cenejša za 17, obutev pa za 15 odstotkov. Manj je bilo treba odšteti za rabljene avtomobile in telefone, več pa za počitnice, gorivo in energijo. Julija so se znižale cene v skupinah obleka in obutev za 15,9 odstotka, raznovrstno blago in storitve za 0,3 odstotka ter stanovanjska oprema za 0,1 odstotka. Drugič letos so se cene življenjskih potrebščin v primerjavi s preteklim mesecem v povprečju znižale, tokrat za 0,7 odstotka. Rast cen od začetka leta do konca julija pa je bila 1,7-odstotna, je objavil državni statistični urad. Storitve so se podražile za 1,2 odstotka, blago pa se je pocenilo za 1,6 odstotka. Med blagom so se cene poltrajnega in trajnega blaga znižale za 11,7 oziroma 0,6 odstotka, cene blaga dnevne porabe pa so se zvišale za 0,6 odstotka. Gibanja cen življenjskih potrebščin v letošnjem letu so skladno s pričakovanji predvsem odraz umirjene gospodarske aktivnosti, ki je vplivala na umirjeno rast večine skupin cen. Velik vpliv so imeli še ukrepi trošarinske politike, ki so dodatno zaznamovali gibanje cen v nekaj skupinah tobak, alkohol, tekoča goriva, pa tudi nihanja vrednosti evra glede na ameriški dolar in cen surovin, predvsem energentov v mednarodnem okolju. Boštjan Vasle Umar Poletne posezonske razprodaje oblačil in obutve so tudi letos vplivale na občutno znižanje cen v skupini obleka in obutev. Oblačila so bila cenejša za 17, obutev pa za 15 odstotkov. V skupini komunikacije so se na račun novih akcijskih ponudb najbolj znižale cene telefonskih storitev in aparatov, za 1,5 odstotka, v skupini raznovrstno blago in storitve pa so se najbolj pocenili osebni predmeti, in sicer za pet odstotkov. V skupini prevoz, kjer so cene julija v povprečju ostale nespremenjene, so se opazneje pocenili rabljeni osebni avtomobili, za štiri odstotke. Nižje cene oblačil in obutve so skupno rast cen znižale za 1,3 odstotne točke, cenejši rabljeni avtomobili pa za 0,1 odstotne točke. Dodatne 0,1 odstotne točke pa so k znižanju prispevale še pocenitve v skupini komunikacije. V juliju so se dvignile cene v naslednjih skupinah rekreacija in kultura za 3,1, zdravje za 1,7, stanovanje za 0,7, hrana in brezalkoholne pijače ter alkoholne pijače in tobak za 0,6 ter gostinske in nastanitvene storitve za 0,5 odstotka. Zaradi sezonskih dejavnikov so se najbolj podražile počitnice v paketu, za 10,7, najbolj pa se je pocenila oprema za šport, za 2,9 odstotka. V skupini zdravje so se najbolj podražile zobozdravstvene storitve, za 8,2, bolnišnične storitve so bile dražje za 0,8 odstotka. Zdravila in drugi medicinski izdelki pa so se malenkostno pocenili, in sicer za 0,1 odstotka. Trgovci letošnje razprodaje navkljub nekoliko manjšemu obisku ocenjujejo pozitivno. Navala v prvih dneh tudi letos ni bilo, je bila pa prodaja ponekod celo boljša kot lani. Potrošniki so posegali predvsem po najbolj znižanih izdelkih. Tudi po podatkih Trgovinske zbornice Slovenije razprodaje potekajo nemoteno. Tržni inšpektorat navaja, da so bili od vseh opravljenih pregledov le štirje takšni, da je inšpektor izrekel opozorilo. Na gibanje cen v skupini stanovanje so najbolj vplivale višje cene goriv in energije, za odstotek, pri tem so se cene plina ter daljinske energije zvišale za 2,2 odstotka, tekočih goriv pa za 2,1 odstotka. V skupini hrana in brezalkoholne pijače so se cene sezonskih proizvodov julija gibale popolnoma drugače kot lani in tudi v nasprotju s pričakovanji. Cene so se namreč letos zvišale, in sicer sadja za 3,2, rib za 2,6 ter zelenjave za 2,3 odstotka. Višje cene v skupini alkoholne pijače in tobak so bile tudi posledica zvišanja trošarin za pivo in druge alkoholne pijače. Pivo je bilo tako dražje za 1,7 in žganje za 1,3 odstotka, medtem ko so bile višje cene vina za 1,7 odstotka predvsem posledica končanih akcijskih ponudb. Julija so se opazneje podražila tudi pogonska goriva in maziva, in sicer za 1,6 odstotka. Telefoni so bili cenejši, počitnice pa dražje. Foto iStockphoto V Uradu za makroekonomske analize Umar poudarjajo, da so se cene življenjskih potrebščin znižale predvsem zaradi poletnih razprodaj. Obenem poudarjajo, da ostaja inflacija v letošnjem letu zaznamovana predvsem s šibko gospodarsko aktivnostjo, trošarinsko politiko, gibanjem cen surovin in tečaja dolarja. K skupni mesečni rasti cen so 0,4 odstotne točke prispevale dražje počitnice v paketu, 0,2 odstotne točke pa dražja goriva in energija. Po 0,1 odstotne točke so prispevali še dražji prehrambni izdelki in podražitve v skupini zdravje. Letna inflacija 2,1-odstotna Letna rast cen se je nekoliko zvišala in je bila 2,1-odstotna. Prav tako se je nekoliko zvišala tudi povprečna 12-mesečna rast, ki je bila 1,3-odstotna. Najvišjo letno rast cen smo zaznali v skupini stanovanje, kjer so se cene v povprečju v enem letu zvišale za 12,4 odstotka. Sledile so skupine alkoholne pijače in tobak za 5,2, zdravje ter hrana in brezalkoholne pijače za 2,8 ter izobraževanje za 1,9. V enem letu pa so se cene v povprečju znižale v naslednjih skupinah obleka in obutev za 2,1, prevoz za 1,2 ter rekreacija in kultura za 0,6. Blago je bilo dražje za 2,6, storitve pa za 0,9 odstotka. Cene blaga dnevne porabe so se v enem letu zvišale za 6,1, cene trajnega in poltrajnega blaga pa znižale za 6,2 oziroma 1,3 odstotka.", "title": "Pričakovano, cenejše obleke in dražje počitnice", "keywords": "inflacija;deflacija;življenjske;potrebščine;življenje;cena;evropska;znija;eu;statistika;statistični;urad", "lang": "slovenian"}
{"body": "Konec junija so bile v Sloveniji registrirane 116.603 brezposelne osebe, kar je 1,7 odstotka manj kot maja, a številka je precej večja kot lani. V prvem polletju je bilo prijavljenih 9,7 odstotka več oseb kot v enakem obdobju lani. V Sloveniji so bile konec junija registrirane 116.603 brezposelne osebe, kar je 1,7 odstotka manj kot maja in 10,4 odstotka več kot junija lani. V prvem polletju je bilo prijavljenih 9,7 odstotka več oseb kot v enakem obdobju lani, se je pa za 12,4 odstotka povečalo število zaposlitev brezposelnih. Junija se je na novo prijavilo 6019 brezposelnih, kar je 13,1 odstotka manj kot maja in 2,7 odstotka manj kot junija lani. Med novoprijavljenimi je bilo največ brezposelnih zaradi izteka zaposlitev za določen čas. Od 7992 brezposelnih, ki jih je zavod junija odjavil iz evidence, se jih je zaposlilo oziroma samozaposlilo 5254, kar je 18,7 odstotka manj kot maja in 36 odstotkov več kot junija lani. V prvem polletju je bilo pri zavodu prijavljenih v povprečju 121.244 brezposelnih, kar je 9,7 odstotka več kot v enakem obdobju lani. Zaradi zaposlitve ali samozaposlitve se je v polletju odjavilo 35.227 brezposelnih, kar je 12,4 odstotka več kot v lanskih prvih šestih mesecih.", "title": "Junija peti zaporedni upad števila brezposelnih na mesečni ravni", "keywords": "brezposelnost;slovenija;stopnja;zavod;zaposlovanje;statistika;stopnja;registrirane;brezposelnosti", "lang": "slovenian"}
{"body": "Bi bilo financ sploh dovolj? Nekdanji delavci treh Murinih hčerinskih družb, ki so končale v stečaju, so zoper matično družbo Mura v stečaju vložili tožbe za uveljavljanje prerekanih terjatev. Ker stečajna masa hčerinskih družb Mura - Ženska oblačila, Mura - Moška oblačila in Muralist ne zadošča za poplačilo delavcev, so terjatve namreč prijavili v stečaju matične družbe, a jih je stečajni upravitelj prerekal. Primarni zahtevek 50 milijonov evrov Tožbo za 1.620 delavcev je že v petek vložil za to pooblaščeni odvetnik Borut Soklič, stečajni upravitelj družbe Mura - Ženska oblačila, v pisarni omenjenega odvetnika pa so pojasnili, da primarni zahtevek za nekdanje zaposlene znaša skupaj 50 milijonov evrov, podredni pa je postavljen na 12 milijonov evrov. To pa še ni vse, saj je vložitev tožbe v prihodnjih dneh v imenu delavcev hčerinskih družb, ki jih je bilo skupaj 1.900, napovedal tudi odvetnik Franci Matoz. Do zdaj je zbral okoli 150 pooblastil. Đorđević Ravnal sem strokovno, a po srcu bi želel, da delavci nekaj dobijo Oba omenjena odvetnika sta prepričana, da je stečajni upravitelj Mure Branko Đorđević neupravičeno prerekal terjatve delavcev hčerinskih družb. Prav je, da je tožba vložena, da bomo dobili sodno prakso in vedeli, kako ravnati v prihodnje, je dogajanje komentiral Đorđević. Ob tej priložnosti je ponovil, da je terjatve prerekal zato, ker je po preučitvi zakonodaje ugotovil, da jih ne more priznati, da pa lahko delavci svoje pravice dokažejo na sodišču. Ravnal sem strokovno, a po srcu bi želel, da delavci nekaj dobijo. Vendar je to stvar zakona, ne osebnega mnenja, je dodal. Bi bilo financ sploh dovolj? Ali bo v stečajni masi družbe dovolj financ za poplačilo terjatev delavcev, bo po besedah stečajnega upravitelja odvisno od prodaje premoženja Kot zdaj vidimo, se premoženje po tržni vrednosti ne more prodati. Vrednost industrijskih nepremičnin je padla za 30 odstotkov. Murino premoženje se na dražbah prodaja od 17. junija.", "title": "Muro toži 1.620 delavcev. In še več jih bo.", "keywords": "Gospodarstvo", "lang": "slovenian"}
{"body": "Že vse odkar se je vlada odločila, da Factor banko in Probanko pošlje v likvidacijo, traja razprava o tem, ali je to res najboljša rešitev. V stranki NSi so zdaj v nasprotju z vladno interpretacijo prepričani, da je bila ECB bolj kot odločitvi za nadzorovano likvidacijo, naklonjena stečaju obeh bank. Rok, do katerega sta morali izredni upravi Probanke in Factor banke, ki sta od 6. septembra v postopku nadzorovane likvidacije, pripraviti načrta prestrukturiranja, se je danes iztekel. Dokumenti so pripravljeni, zdaj pa je na potezi Banka Slovenije, ki bo oba načrta prestrukturiranja proučila in ju v vlogi nadzornika, če bosta ustrezno pripravljena, tudi potrdila. Nato ju bo ministrstvo za finance predložilo Evropski komisiji zaradi pridobitve dokončnega soglasja k državnemu poroštvu za obveznosti bank z naslova črpanja neposrednega likvidnostnega posojila v skrajni sili. Vlada je namreč ob izdaji poroštva pridobila le začasno soglasje komisije. S strani Evropske komisije odobreni načrt prestrukturiranja bo osnova za delovanje bank v prihodnje. Primanjkljaj premoženja za pokritje vseh obveznosti Probanke in Factor banke do navadnih upnikov sicer po prvotnih ugotovitvah Banke Slovenije znaša 400 milijonov evrov. V NSi z drugačno interpretacijo dokumenta Evropske komisije Medtem so se na temo Probanke in Factor banke oglasili tudi v stranki NSi, kjer so v nasprotju z vladno interpretacijo prepričani, da je bila ECB bolj kot odločitvi za nadzorovano likvidacijo Probanke in Factor banke naklonjena njunemu stečaju. Kot je dejal poslanec Jožef Horvat, mnenje ECB o predlogu novele zakona o bančništvu v NSi razumejo kot dokument, ki je pisan v diplomatskem jeziku. Kot pojasnjuje Horvat, bi bilo verjetno zelo hudo, da bi ECB jasno napisala, da je bila rešitev o nadzorovani likvidaciji Probanke in Factor banke napačna . Poudaril je, da dokument nosi datum 16. oktober, kar je bistveno pozneje, kot sta se vlada in Banka Slovenije odločili za nadzorovano likvidacijo omenjenih zasebnih bank. Je pa to po Horvatovih ocenah tema, o kateri se bo še razpravljalo v bančnih in političnih krogih. Horvat se je dotaknil tudi predloga novele zakona o bančništvu. Po mnenju NSi so nekatere določbe novele nedomišljene, saj ne varujejo malih delničarjev, tistih, ki so po najbolj možnem transparentnem postopku kupili delnice s svojimi prihranki . Poleg tega po njihovem ni zagotovil, da bi novela zakona o bančništvu pripeljala do stabilnosti slovenskega bančnega sistema.", "title": "NSi vladi ECB je med diplomatskimi vljudnostmi podpirala stečaj Probanke in Factor banke", "keywords": "factor;banka;probanka;načrt;prestrukturiranje;slovenija;nadzorovana;likvidacija", "lang": "slovenian"}
{"body": "Vlačič Vem, da nisem storil, kar mi je očitano Ministra za promet v odhodu Patricka Vlačiča so v torek zaslišali zaradi podpisa pogodbe, s katero se je dovolilo gradnjo nadvoza na dolenjski avtocesti. Včeraj sem bil v zvezi s tem zaslišan in moram reči, da je bila sodnica korektna in da sem vesel, da sem lahko povedal svojo plat zgodbe. Vem, da nisem storil, kar mi je očitano, je v spletni klepetalnici dejal minister, ki opravlja tekoče posle. Na pogovor s preiskovalnim oddelkom okrožnega sodišča so ga povabili zaradi zahteve tožilstva za uvedbo preiskave ta sicer temelji na ovadbi Računskega sodiščla in ga zaslišali zaradi podpisa partitne pogodbe, s katero se je dovolila gradnja nadvoza , je za Delo pojasnil minister sam in dodal, da gre za predkazenski postopek, zato kaj več ni želel povedati. Računsko sodišče Ravnanje uprave Darsa nezadovoljivo Kot je znano, je Računsko sodišče zaradi izplačila odškodnine družbi Avtotransport Kovačič in zaradi gradnje nadvoza na avtocestnem odseku Pluska-Ponikve aprila predlagalo začetek postopka za razrešitev predsednice in članice uprave Darsa Mateje Duhovnik in Gordane Bošković, saj je v porevizijskem poročilu ocenilo, da uprava Darsa pri naročilu novih cenitev zemljišč ni ravnala zadovoljivo. Računsko sodišče je že januarja poleg uprave Darsa kazensko ovadilo ministra za promet, ki je podpisal pogodbo o sofinanciranju gradnje nadvoza, pa tudi enega cenilca in sodno izvedenko. Postopek tudi proti Duhovnikovi Ljubljansko okrožno tožilstvo je tako 23. septembra vložilo zahtevo za preiskavo proti Vlačiču, pa tudi proti Mateji Duhovnik iz Darsa. Za Delo so na okrožnem sodišču pojasnili, da se proti obema izvajajo naroki .", "title": "Vlačič pred preiskovalno sodnico zaradi gradnje nadvoza na dolenjki", "keywords": "Gospodarstvo", "lang": "slovenian"}
{"body": "V Hitu proučujejo nadaljnje možnosti izvedbe projekta Predsednik uprave Hita Niko Trošt je sporočil, da so pogajanja z družbo Harrah s o gradnji megazabavišča dokončno prekinili. Že predtem so iz Hitove službe za korporativno komuniciranje za MMC povedali, da sta se družbi razšli, ker je Hit vztrajal pri 51-odstotnem lastništvu in nadzoru nad upravljanjem centra, saj naj bi le tako omogočil nadaljnji strateški razvoj družbe in Goriške regije, tako da ne bi zapostavljali obstoječih igralnic, ki jih ima Hit v Novi Gorici in so usmerjene na bližnje dnevne goste. Kljub prekinitvi pogajanj pa Hit ne opušča načrtov o gradnji zabavišča. Preberite tudi Goriško megazabavišče na hladnem Megazabavišče pa bi bilo oblikovano tako, da bi pritegnilo drugačen tip gostov, ki bi iz bolj oddaljenih krajev prišli za več dni. Pri tem bi se jim kot destinacija poleg igralništva ponudilo tudi celotno območje, vključno z Benetkami. Center je vlada tudi uvrstila v nacionalni projekt. Iz Hita so za MMC še sporočili, da je ideja takšnega centra stara že 15 let, tako da že proučujejo nadaljnje možnosti njegove gradnje, pri čemer se ne more nič zgoditi brez soglasja lokalne skupnosti, ki je tudi solastnik družbe. Zdaj naj bi se posvetili vsebinski pripravi projekta, to pa vključuje tudi ekonomske izračune in iskanje lokacije. Turistična zbornica Ali sta družbi prava partnerja? V Turistično-gostinski zbornici pri Gospodarski zbornici Slovenije se sprašujejo, ali sta dve igralniški družbi prava partnerja za turistični center z bolj kompleksno ponudbo in koliko je k rahljanju sodelovanja prispevala nedorečena davčna zakonodaja. Po drugi strani pa v zbornici menijo, da je obsežna javna razprava o predvidenem projektu prispevala k večji prepoznavnosti in ugledu Hita v Evropi in po svetu. V zbornici so tudi prepričani, da bo zaradi postopnega nastajanja centra projekt tudi bolj obvladljiv, kot bi bil, če bi se zgodilo sodelovanje s Harrah s Entertainment. Na gospodarskem ministrstvu obžalujejo prekinitev Na gospodarskem ministrstvu obžalujejo, da niso dosegli dogovora za investiranje, a so za MMC dejali, da si bodo še naprej prizadevali za ustvarjanje spodbudnega okolja za tuje investitorje. Sicer menijo, da je odločitev za investicijo stvar poslovne odločitve posameznega investitorja, ki se odloča na osnovi vseh danih pogojev, kljub temu pa so zainteresirani za pridobivanje novih tujih investicij na osnovi dogovora med poslovnimi partnerji, do katerih pride v okviru pogojev, ki veljajo na slovenskem trgu, zato bodo še v prihodnje poskušali privabiti nove investitorje. Šircelj Vlada že devet mesecev ni sodelovala v pogovorih Državni sekretar Andrej Šircelj je dejal, da je vlada naredila pravni in finančni okvir morebitnih naložb, pripravila pa je tudi predlog nove zakonodaje na tem področju. Vendar po njegovih besedah predstavniki vlade že več kot devet mesecev niso sodelovali v pogovorih, tako da zadnjih dogodkov ne more komentirati. Tudi na finančnem ministrstvu zadeve ne komentirajo.", "title": "Hit Odnosi z Američani so prekinjeni", "keywords": "hit;igralnica;igralnice;harrah&", "lang": "slovenian"}
{"body": "Bavčar bankam predlaga prokurista Banke se do predloga prvega moža Istrabenza o čimprejšnjem imenovanju prokurista družbe javno še niso opredelile in ostajajo pri že postavljenih zahtevah. Igor Bavčar, ki za zdaj na čelu Istrabenza ostaja do 15. maja, namreč poudarja, da je holdinška družba Istrabenz v zelo zahtevnem položaju, saj mora pripraviti načrte finančnega prestrukturiranja, zato si želi, da bi banke prokurista imenovale nemudoma. Dodaja, da pri njegovi skrbi nikakršne vloge ne igra njegovo posredno lastništvo Istrabenza. Banke upnice so se sicer danes sestale, a po peturnem sestanku sporočile le, da vztrajajo pri enakih zahtevah, kot so jih že predstavile nadzornemu svetu, vodstvu Istrabenza in lastnikom. O prokuristu v pisni izjavi ni najti nobenega stališča. Banke upnice sestanek še čaka Kot je znano, bodo predstavniki 19 bank upnic, ki jim Istrabenz dolguje okoli 930 milijonov evrov, predvidoma popoldne razpravljali o odločitvah nadzornega sveta holdinga. Najverjetneje bodo odločali tudi o zgornjem predlogu. Nadzorni svet namreč kljub zahtevam bank upnic na seji 2. aprila ni razrešil predsednika uprave Igorja Bavčarja. Po dostopnih podatkih naj se tudi ne bi opredelil do izvedbe skrbnega pregleda poslovanja Istrabenza in njegovih družb ter dokapitalizacije v višini 50 milijonov evrov, pri čemer vztrajajo banke upnice. Razplet zgodbe o usodi Istrabenza je tako še vedno odprt. Pred tednom dni je družba razglasila insolventnost, saj ni sklenila dogovora o finančni konsolidaciji z bankami upnicami. Uprava, ki jo je nadzorni svet 2. aprila razširil še z Bogdanom Topičem in Tamaro Jerman, mora zdaj v skladu z zakonodajo do 30. aprila pripraviti predlog načrta finančnega prestrukturiranja družbe, Veselinovič Stečaj najslabša možnost Banke so sicer poudarile, da rešitev problema vidijo v sodelovanju bank z lastniki, nadzornim svetom in upravo podjetja, vendar pa zadovoljstva nad odločitvami nadzornikov ni zaznati. Čeprav je predsednik uprave Nove Ljubljanske banke, ki je največja upnica, Draško Veselinovič pred časom stečaj označil za najslabšo možnost, nekateri mediji poročajo, da tudi ta korak ni izključen. Zdi se, da banke ne bodo odstopale od zahtev po Bavčarjevi zamenjavi, poleg dokapitalizacije družbe pa upnice pričakujejo tudi, da svetovalni družbi A. T. Kearney omogočijo dostop do podatkov Istrabenza.", "title": "Banke vztrajajo pri svojih zahtevah", "keywords": "Gospodarstvo", "lang": "slovenian"}
{"body": "Umar opaža nadaljevanje slabšanja razmer na trgu dela, stopnja registrirane brezposelnosti pa je bila konec leta 2012 najvišja po letu 1999. Trend se nadaljuje tudi letos. V začetku leta 2013 se nadaljuje izrazito slabšanje kazalcev na trgu dela. Stopnja registrirane brezposelnosti je bila konec leta 2012 najvišja po letu 1999, rast števila registriranih brezposelnih pa se je nadaljevala tudi januarja. Zaostrene ostajajo tudi razmere v finančnem sistemu, ugotavlja Urad RS za makroekonomske analize in razvoj Umar. Število delovno aktivnih po statističnem registru se je v zadnjem četrtletju lani močno znižalo, drugo četrtletje zapored tudi v javnih storitvah. V povprečju leta 2012 je bilo število formalno delovno aktivnih v primerjavi z letom 2008 manjše za 7,9 odstotka, ugotavlja Umar v novi številki svoje publikacije Ekonomsko ogledalo. Na Zavodu RS za zaposlovanje je trenutno prijavljenih že 124.311 iskalcev zaposlitve. Foto Thinkstock Povprečna bruto plača na zaposlenega se je v zadnjem četrtletju nadalje znižala, zaznamovala so jo najnižja izredna izplačila plač v zadnjih osmih letih. V celotnem lanskem letu se je povprečna plača v zasebnem sektorju ob dokončni uskladitvi minimalne plače povišala za pol odstotka, v javnem pa zaradi znižanja plač v sektorju država sredi leta za 0,9 odstotka. Tudi razmere v finančnem sistemu ostajajo zaostrene. Januarja se je nadaljevalo zniževanje obsega kreditov nebančnim sektorjem, k čemur je približno polovico prispevalo razdolževanje podjetij in nefinančnih institucij, močno pa se je povečalo razdolževanje gospodinjstev. Obseg slabih terjatev v slovenskem bančnem sistemu se je decembra sicer znižal, vendar se je njihov delež v skupnih razvrščenih terjatvah zaradi manjšega obsega najkakovostnejših terjatev povišal na 14 odstotkov. Znižala se je tudi gospodarska dejavnost Umar še navaja, da se je gospodarska dejavnost v evrskem območju v zadnjem lanskem četrtletju zmanjšala, in sicer za 0,6 odstotka, Evropska komisija pa začetek postopnega okrevanja pričakuje ob koncu letošnjega leta. Temeljilo bo na zunanjem povpraševanju. Ob tem opaža, da napetosti na mednarodnih finančnih trgih popuščajo, v začetku leta pa se izboljšujejo tudi kazalniki razpoloženja za evrsko območje. Tudi v Sloveniji je bruto domači proizvod BDP v zadnjem lanskem četrtletju upadel. Znižal se je za en odstotek, v celem letu 2012 pa je bil nižji za 2,3 odstotka.", "title": "Brezposelnost je bila konec leta 2012 najvišja po letu 1999", "keywords": "umar;trg;dela;delo;zaposlitev;brezposelnost;brezposelni", "lang": "slovenian"}
{"body": "Predsednik uprave Prevent Globala Ivan Majcen je podal odstopno izjavo, ki jo je nadzorni svet že sprejel. Družbo bodo do nove uprave zastopali izvršni direktorji. Ivan Majcen Predsednik uprave Prevent Globala Ivan Majcen je danes nepreklicno odstopil s svojega položaja, kar so v minulih dneh zahtevali tudi delavci te slovenjgraške družbe. Kot je po današnji seji v Ljubljani povedal predsednik nadzornikov Vladimir Bilić, je nadzorni svet njegov odstop že sprejel. Obenem je pojasnil, da bodo do petka do 12. ure opravili poizvedbo za nove člane uprave, saj po statutu z odstopom Majcna mandat preneha tudi drugemu članu uprave Dušanu Zakeršniku. Družbo bodo do nove uprave zastopali izvršni direktorji. Z razpletom dogodkov je zadovoljen predsednik sindikata v podjetju Vlado Zorman. Za zaposlene to pomeni neko prihodnost, lažje bodo sedli za stroje in tako zagotovili, da končni kupec ne bo ogrožen, je poudaril Zorman in dodal, da je pomembno, da se dialog med podjetjema Prevent Global in Prevent DEV nadaljuje. Odločitev je bila sprejeta tik pred 12. uro, meni Zorman, saj bi v primeru, če ne bi prišlo do zamenjave uprave, delavci zagotovo ponovno stali in s tem ogrozili dobavo končnemu kupcu, Volkswagnu. Fizično sem onemogočen Fizično in drugače sem onemogočen, da vodim družbo. S silo in grožnjami se me želi prisiliti, da opustim določena ravnanja, ki so po moje dobro družbe za preprečitev velike škode, ki bo nastala, je ob robu seje nadzornikov pojasnil Majcen. Kot je poudaril, njegova prizadevanja niso zalegla in tako ugotavlja, da ne more niti ne želi prevzemati odgovornosti neke družbe, kamor ne more niti fizično vstopiti. Nekdo, ki hoče imeti transparentno poslovanje, tako ogroža sedanji model izčrpavanja družbe, zato mora v najkrajšem času iti, je izpostavil Majcen. Njegova želja ob umiku je, da se vsaj obljubljenih 880 delovnih mest v avtomobilskem programu zadrži in da se s pomočjo Prevent DEV pristopi k izvajanju sanacijskega programa v smislu razreševanja problema dolga Prevent Globala. Na vprašanje, kaj Majcnov odstop pomeni za nemškega partnerja Prevent DEV, je Bilić odgovoril, da je o tem prezgodaj govoriti in da sta za vsako sodelovaje potrebna dva. Odločitev o odstopu je Bilić pozdravil v smislu, da je bila v danih razmerah nujna, racionalna in potrebna. Obžalujem pa, ker je bil Majcen predsednik uprave z zelo poštenimi in dobrimi namerami, je dodal. Nadzorniki so, kot je pojasnil Bilić, ocenili, da bi bila likvidacija v primeru, če ne bi bilo mogoče uresničevati namenov in ciljev družbe, najprimernejša rešitev. Drži pa, da niso izpolnjeni pravni pogoji za likvidacijo, je izpostavil. Stanje je nespremenjeno, dramatično in problematično Nadzorni svet se je seznanil tudi s problematiko insolventnosti. Kot je pojasnil Bilić, je stanje nespremenjeno, dramatično in problematično. Upamo, da bomo v nadaljnjem sodelovanju z družbo Prevent DEV dosegli takšen obseg dela, da bo mogoče reševati vprašanje insolventnosti, je poudaril prvi nadzornik. Je šlo v Prevet Globalu za pranje denarja? Foto Mateja Klavs Ponovno je pojasnil, da obstojajo zapadle in neporavnane obveznosti, finančni dolg do bank. Možnost stečaja je neposredna in resna in vsaj že kaki dve leti predvidljiva. Že leta se zmanjšuje obseg prihodkov celotne skupine Prevent Global. Dolg znaša blizu 60 milijonov evrov, nekaj pa bo zapadlo še letos in v prihodnjih letih, je opozoril Bilić. O tem, kaj se bo zgodilo z delovnimi mesti, je Bilić pojasnil, da je Prevent DEV pravi naslov za odgovor, kolikšno potrebo po proizvodnji bo ohranjal v Sloveniji. Majcen je ob tem še pojasnil, da je očitno dreznil nekam, kamor ne bi smel. Na žalost so bili nekateri zlorabljeni, tu mislim predvsem na naše šivilje in zaposlene. Nimam dobrega občutka za nadaljnjo prihodnost in razvoj Prevent Globala, je dejal Majcen. Šlo je za čisto pranje denarja Pojasnil je tudi, da je v zadnjih petih letih Prevent Global od 500 milijonov evrov prodaje padel na 143 milijonov evrov v 2008. Dve tretjini prodaje smo izgubili, in sicer zato, ker je bilo okoli 30 odstotkov programa odseljenega iz Slovenije in zaradi odvzema dobičkonosnih poslov, ki smo jih prej opravljali za celotno skupino in jih je sedaj prevzel Prevent DEV, je dejal. V družbi je po prepričanju Majcna še cel kup zadev, ki jasno govorijo, da so bile opravljene določene naložbe in aktivnosti, ki niso le oškodovale družbo, pač pa je šlo že za čisto pranje denarja, goljufije in zlorabe položaja. Vse z namenom pridobitve premoženjske koristi. Tipičen primer so laserske kartice, samo tu smo izgubili z obrestmi vred 32 milijonov evrov, je izpostavil. Majcen je vodenje slovenjgraškega koncerna prevzel 5. januarja letos, potem ko se je nadzorni svet z dotedanjim predsednikom uprave Borutom Mehom dogovoril za sporazumno prenehanje mandata. Hkrati z Majcnom je bil kot član uprave imenovan Dušan Zakeršnik, sicer sin največjega lastnika Janka Zakeršnika. Slednji ima v lasti 52 odstotkov Prevent Globala. Razmere so nespremenjene, dramatične in problematične. Drugi največji lastnik je Nijaz Hastor, ki lastniško obvladuje 45 odstotkov Prevent Globala, medtem ko so poslovne niti povsem v njegovih rokah. Je namreč lastnik podjetja Prevent DEV, ki je edini kupec avtomobilskih sedežnih prevlek, sešitih v slovenskih avtomobilskih družbah Prevent Globala. Prevent DEV te sedežne prevleke prodaja nemškemu Volkswagnu. Zakeršnik je lani postal večinski lastnik Prevent Globala, kar naj ne bi nameraval ostati dolgo, saj je delež nameraval prodati. To se ni zgodilo, nesoglasja z drugim največjim lastnikom pa so se zaostrovala v letošnjem letu in vrhunec dosegla v zadnjih petih mesecih, ko je Prevent DEV nadaljnje sodelovanje s Prevent Globalom pogojeval z zamenjavo uprave. To so že pred časom zahtevali tudi izvršni direktorji in direktorji hčerinskih družb, z zadnjimi množičnimi protestnimi aktivnostmi v začetku tega tedna pa tudi ostali delavci. Zadnja ponudba Prevent DEV, ki naj bi bila še vedno aktualna, je, da lahko v prihodnje zagotovi delo za okoli 880 delavcev od skupno 1300, kolikor je zdaj zaposlenih v avtomobilskih podjetjih Prevent Globala.", "title": "Predsednik uprave Preventa odstopil", "keywords": "majcen;zaposlen;prevent;prevent DEV;global;zorman", "lang": "slovenian"}
{"body": "Črpanje nafte se še ne bo povečalo Na trgovanju na azijski borzi je cena surove nafte presegla 117 dolarjev za sod, nafta Opeca pa presegla rekordnih 107,75 dolarja. Na ceno surove nafte je vplival petkov napad na glaven naftovod v Nigeriji, poleg tega pa še ponovna napoved članic Opeca, da se črpanje nafte še ne bo povečalo. Prejšnji teden je bila cena Opecove nafte 106,35 dolarja za 159-litrski sod, potem ko je bila v prvem tednu aprila 97,62 dolarja. Cena zahodnoteksaške nafte je dosegla rekordnih 117,05 dolarja, severnomorska nafta brent pa se je v Londonu podražila za 3 cente, na 113,95 dolarja za sod.", "title": "Cena nafte prvič čez 117 dolarjev", "keywords": "Gospodarstvo", "lang": "slovenian"}
{"body": "Pomori čebel v Pomurju. Izsledki analiz bodo znani v ponedeljek. Židan pravi, da bodo odgovorne huje kaznovali. \"Želimo le žive čebele,\" pa so si enotni čebelarji, Predsednik Čebelarske zveze Slovenije Boštjan Noč, minister za kmetijstvo, gozdarstvo in prehrano Dejan Židan ter glavna inšpektorica inšpektorata za kmetijstvo, gozdarstvo in hrano Saša Dragar Milanovič so danes obiskali prizadete čebelarje v Pomurju. \"Želimo žive čebele\" Vse čebelarje, ki sumijo na zastrupitev, Noč poziva, naj pomor takoj prijavijo na številko 112, saj le tako lahko odkrijejo vzroke in krivce. \"Čebelarji čebel večinoma nimajo zavarovanih, je pa minister Židan dejal, da bo država oškodovanim čebelarjem pomagala,\" trdi Noč. \"Želimo žive čebele, ne pa odškodnin,\" je bil enoglasen odgovor pomurskih čebelarjev. \"Na dolgem sestanku s čebelarji smo se dogovorili, da je treba najprej raziskati vse vzorce čebel. Minister je poklical v mariborski laboratorij in zahteval čimprejšnjo analizo. Podatki naj bi bili tako znani že v ponedeljek,\" nam je povedal Boštjan Noč. \"Če je šlo za nepravilno uporabo fitofarmacevtskih sredstev (FFS), bo to razkrila analiza. Židan je poudaril, da bodo v tem primeru našli krivce in jih huje kaznovali. Če pa gre za neko sistemsko napako, pri kateri fitofarmacevtska sredstva iz semen prehajajo na cvet in tako zastrupijo opraševalce, bodo pristojne službe nemudoma ukrepale in prepovedale uporabo takšnih preparatov,\" še poudari Noč in doda, da je inšpektorat podvojil nadzor in število inšpekcijskih služb na terenu. Na vprašanje, zakaj je bila prizadeta prav pomurska regija, Noč odgovori: \"Večinoma pomorov se je zgodila ob cvetenju oljne ogrščice. Vsi čebelarji, ki imajo panje ob poljih, poudarjajo, da so se pomori začeli dogajati šele peti dan po cvetenju. Vprašanj je veliko, vendar pa za zdaj o vzrokih lahko le ugibamo.\" Poginilo kar deset odstotkov čebel Pomore čebel v Pomurju je do tega trenutka prijavilo že več kot 20 čebelarjev, ki imajo v lasti okoli 1.300 panjev. \"To predstavlja več kot deset odstotkov čebel na tem območju, kar je res skrb vzbujajoč podatek,\" poudari Noč. Spomnimo, da so o pomoru čebel v torek in sredo poročali iz krajev Rakičan pri Murski Soboti, Orehovski vrh pri Gornji Radgoni, Dolga vas in Kobilje pri Lendavi. Največja škoda je nastala prav v Rakičanu, kjer je dvema čebelarjema, ki sta imela skupno 300 panjev, poginila polovica pašnih čebel. V četrtek so čebelarji prijavili pogin čebel še v Radencih in v Benici. Priporočila Da bi se jim izognili, čebelarji vse uporabnike FFS prosijo, naj jih uporabljajo v skladu z načeli dobre kmetijske prakse in varstva okolja. Posebej priporočajo naslednje ukrepe: posebno pozorno branje navodil, uporaba FFS v najnižjih priporočenih odmerkih, uporaba za čebele manj nevarnih pripravkov, škropljenje v večernih urah ali ponoči, pokositev podrasti v sadovnjakih in vinogradih pred škropljenjem.", "title": "Želimo le žive čebele", "keywords": "pomori čebel;afera;čebele;žival;čebelarska zveza slovenije;neprofitna organizacija", "lang": "slovenian"}
{"body": "London - Minister za gospodarstvo Andrej Vizjak je v četrtek podpisal sklep o ustavitvi postopka prodaje kapitalske naložbe Republike Slovenije v družbi Telekom Slovenije. To med drugim omogoča Kapitalski družbi (Kad) in Slovenski odškodninski družbi (Sod), da prosto razpolagata s svojim deležem v Telekomu. Sod je imel v skladu s pogodbo z državo obveznost, da celoten delež Telekoma Slovenije, ki je v lasti Soda, prodaja skupaj z deležem, ki ga prodaja država, torej da je v okviru v razpisu ponujenega 49,13-odstotnega deleža države v Telekomu Slovenije, so danes sporočili z ministrstva za gospodarstvo. S podpisom omenjenega sklepa, ki je začel veljati z dnem podpisa, pa se v skladu s pogodbo med državo, Sodom in Kadom, ki preneha veljati ob ustavitvi postopka, tudi razveže obveznost skupne prodaje celotnega svežnja. Tako lahko Sod in Kad samostojno razpolagata s svojim deležem v Telekomu Slovenije. Ob tem na ministrstvu pojasnjujejo, da lahko Sod zdaj v okviru svojih pristojnosti preveri možnosti prodaje svojega deleža v Telekomu Slovenije, ki mu je bil prenesen z namenom pokrivanja obveznosti upravičencem iz naslova vračanja vlaganj po zakonu o vračilu vlaganj v javno telekomunikacijsko omrežje. Z omenjenim sklepom tudi preneha mandat predsednika, članov in tajnika komisije za vodenje in nadzor postopka prodaje kapitalske naložbe Republike Slovenije v družbi Telekom Slovenije. Kot je znano, se je vlada na svoji seji tretjega julija seznanila s poročilom o delu omenjene komisije za prodajo deleža v Telekomu in sprejela predlog komisije, da se lastniškega deleža v Telekomu v neposredni in posredni lasti države ne proda nobenemu od takrat obstoječih ponudnikov. Komisija predlagala ustavitev postopka prodaje Komisija je nato na petnajstega oktobra soglasno odločila, \"da ob upoštevanju obstoječih, izjemno zaostrenih ekonomskih okoliščin, ki so izrazito nenaklonjene doseganju primernih prodajnih cen\", v skladu z uredbo o prodaji in drugih oblikah razpolaganja s finančnim premoženjem države in občin predlaga ministru za gospodarstvo ustavitev postopka prodaje dela lastniškega deleža v neposredni in posredni lasti države v Telekomu Slovenije.", "title": "Sod in Kad lahko prosto razpolagata s svojim deležem v Telekomu", "keywords": "gospodarstvo;ekonomija", "lang": "slovenian"}
{"body": "Ob robu Strateškega foruma Bled je češki premier Mirek Topolanek danes obiskal koprsko pristanišče. Sprejela sta ga predsednik uprave Luke Koper Robert Časar in njegov namestnik Aldo Babič. Češki trg je za Luko Koper eno pomembnejših tržišč, z velikimi potenciali za razvoj in posledično povečevanje pretovora, so sporočili iz Luke Koper. Predsednik češke vlade je pokazal veliko zanimanja za infrastrukturne projekte Luke Koper, kot so gradnja tretjega pomola, podaljševanje ostalih dveh in gradnja garažne hiše. Češka namreč veliko uvaža preko severnoevropskih luk, vendar so te precej zasičene s tovorom. Severnojadranski bazen pa je s Češko dobro železniško in cestno povezan, pojasnjujejo v Luki Koper. Glede na ambiciozne načrte Luke Koper, kjer v naslednjih petih letih predvidevajo vložek v višini 500 milijonov evrov v pristaniško infrastrukturo, je Topolaneka zanimala tudi možnost čeških investicij v koprsko pristanišče. Predsednik uprave Luke Koper Časar mu je glede tega pojasnil, da so strateške investicije, predvsem iz zalednih tržišč, zanimive in dobrodošle, še posebej take, ki lahko zagotovijo rast pretovora, je zapisano v sporočilu za javnost družbe. V Luki Koper so v lanskem letu za poslovne partnerje na Češkem pretovorili okoli 200.000 ton blaga. Največ jeklenih proizvodov, ki so namenjeni predvsem avtomobilski industriji, pojasnjujejo v družbi. Pomemben delež ima po njihovih navedbah tudi pretovor osebnih vozil, ki je v hitrem porastu, saj preko koprskega pristanišča poteka izvoz avtomobilov znamke Škoda za trge Sredozemlja in severne Afrike. Ob tem izpostavljajo tudi novo tovarno avtomobilov Hyundai v čeških Novošicah, ki bo ta segment tovora še pospešila. S tem pa je povezan tudi pretovor zabojnikov, saj sestavni deli za avtomobilsko industrijo potujejo v zabojnikih prav preko Kopra, pojasnjujejo.", "title": "Češki premier Topolanek obiskal Luko Koper", "keywords": "gospodarstvo;ekonomija", "lang": "slovenian"}
{"body": "Delavci Saniteca in Armala, hčerinskih podjetij Mariborske livarne, so še zadnjič prestopili prag tovarne. Prišli so po delavske knjižice, namesto zaostalih plač pa so dobili vrečke z mlekom, testeninami in rižem. Pa še teh jim ni priskrbelo podjetje.", "title": "Namesto plač dobili le vrečke s hrano", "keywords": "sanitec;armal;mariborske;livarne;mlm;stečaj;delavska;knjižica", "lang": "slovenian"}
{"body": "Nekdanja investicijska banka Lehman Brothers je prišla iz stečaja, ki se je začel septembra 2008 in je pomenil začetek hude finančne krize in recesije. Zdaj banko čakajo razprodaja premoženja, poplačevanje upnikov in tožbe. Nekoč ugledna investicijska banka Lehman Brothers je v torek prišla iz stečajne zaščite. Izhod iz stečajnega postopka ne spreminja veliko, razen tega, da lahko Lehman Brothers zdaj razprodaja premoženje brez poprejšnje odobritve stečajnega sodnika. Na računu ima 35 milijard dolarjev, dodatnih 30 milijard pa bo zbral z nadaljevanjem prodaje premoženja. Med drugim bo prodajal hotel Ritz Carlton na Havajih, smučarski center v Montani in delež v nepremičninskem podjetju Archstone. Stečaj Lehman Brothers je še vedno največji v ameriški zgodovini, saj je bilo premoženje banke ocenjeno na 639 milijard dolarjev. Prav tako je tudi najbolj zapleten, saj je tožb in zahtevkov skupaj 26.000, vpletenih je 7000 pravnih oseb iz 40 držav sveta, sproženih je 75 posamičnih sodnih postopkov, banka pa je za odvetnike in svetovalce porabila skoraj 1,6 milijarde dolarjev. Lehman Brothers je imela pred stečajem 25.000 zaposlenih po svetu. Danes ima metlo v roki za dokončno likvidacijo le še 433 ljudi, ki delajo v začasnem sedežu v zgradbi Time & Life na Manhattnu. Prepričani, da so bili žrtveno jagnje 161 let stara banka Lehman Brothers, ki je preživela državljansko vojno, veliko depresijo in dve svetovni vojni, ni vzdržala špekulacijskega balona z nepremičninskimi vrednostnimi papirji in je šla leta 2008 v stečaj. Balon z nepremičninskimi vrednostnimi papirji je banka sicer napihovala sama, a pri tem zdaleč ni bila edina, saj so enako delale tudi ostale mogočne hiše Wall Streeta. Razlika je bila le v tem, da so druge banke našle pomoč pri ameriški vladi, ki je nekaj dni po propadu Lehman Brothers začela denar namenjati zavarovalnici AIG ter ustanovila 700 milijard dolarjev vreden sklad za rešitev finančne industrije. Nekdanji uslužbenci banke na čelu z nekdanjim glavnim izvršnim direktorjem Richardom Fuldom ostajajo prepričani, da so bili žrtveno jagnje oziroma nič bolj krivi za skorajšnji kolaps svetovnega finančnega sistema kot druge banke. Lehman Brothers je imela pred stečajem 25.000 zaposlenih po svetu. Danes ima metlo v roki za dokončno likvidacijo le še 433 ljudi, ki delajo na začasnem sedežu v zgradbi Time & Life na Manhattnu. Stari sedež Lehman Brothers na Times Squaru je leta 2008 dobila banka Barclays, ki je konkurenta odkupila za piškavih 1,3 milijarde dolarjev, potem ko pred tem ni želela sodelovati v njenem reševanju. Pri propadu naj bi imeli prste vmes tudi banka JP Morgan Chase in japonska Nomura, ki je za 200 milijonov dolarjev prevzela azijske operacije Lehmana. Lehman Brothers toži obe banki in zahteva odškodnino. V primeru zmage bo denar šel za poplačilo upnikov in vlagateljev, med katerimi so pokojninski skladi, banki Morgan Stanleyin Goldman Sachs, hedge skladi ter številne druge organizacije in posamezniki. Upniki, ki so privolili, da dobijo od 21 do 28 centov za dolar dolga, bodo začeli prva plačila dobivati 17. aprila. Zahtevkov je bilo sicer za več kot 400 milijard dolarjev.", "title": "Banka prišla iz stečaja, s katerim se je začela recesija", "keywords": "banka;lehman;brothers;stečaj;recesija;huda;finančna;kriza", "lang": "slovenian"}
{"body": "Vlada je govorila o posebnem sklepu za delavce družbe Steklarska nova, a je ugotovila, da bi bil ta neustaven. Zato bo še naprej iskala rešitev, predstavnik zaposlenih Miklaužić pa je napovedal protest. Premier Borut Pahor je povedal, da so se na seji vlade pogovarjali o možnosti, da bi prispevke od plač v pokojninsko in zdravstveno blagajno, ki jih vodstvo Steklarske nove med letoma 2005 in 2008 ni plačevalo, poplačala država preko Kapitalske družbe Kad ali katere druge ustanove. Ob tem se je odprlo vprašanje odgovornosti. Da se od plač ne plačujejo prispevki v pokojninsko in zdravstveno blagajno, mora biti nekdo odgovoren, je poudaril Pahor. Za komentar smo prosili tudi predstavnika zaposlenih v Steklarski novi Stjepana Miklaužića, ki je napovedal, da se bodo v petek ob 11. uri delavci zbrali na zboru in se opredelili do predlogov, ki jim jih bodo podali njihovi predstavniki. Sam meni, da se bodo odločili za protest, ali bo to protestni shod pred poslopjem vlade v Ljubljani ali pa gladovna stavka, pa še ne ve. Kar koli bodo storili, bodo o svojih dejanjih obvestili tudi evropske medije, obrnili pa se bodo tudi na Bruselj. Dejstvo je, da so zaposleni v Steklarski novi delali v družbi, ki je v 100-odstotni lasti države. Zakaj je država dovolila, da ne plačuje prispevke sama sebi, zakaj bi bili sedaj zaposleni prikrajšani, zakaj zaposleni, ki so delali v državni družbi ne bi dobili izplačanih odpravnin? se je spraševal Miklaužić, ki je dodal, da bo to morala država urediti. Ministra o tem, kdo je odgovoren Minister za šolstvo in šport Igor Lukšič pravi, da mora biti nekdo glede neplačevanja prispevkov odgovoren. Zakaj se država takrat ni odzvala, saj plač ni mogoče izplačati, če niso plačani tudi prispevki, se je vprašal. Minister za pravosodje Aleš Zalar pa je pojasnil, da veljavna zakonodaja to vprašanje ureja, takim terjatvam namreč priznava status prednostnih terjatev, vendar samo za obdobje zadnjih treh mesecev pred začetkom stečaja. Podaljšanje tega obdobja in uveljavitev tega določila za nazaj, da bi torej veljalo za že začete stečajne postopke, pa bi bilo protiustavno. Taka retroaktivna uporaba zakona bi namreč posegla v pravice vseh drugih upnikov, ki nimajo terjatev s statusom privilegirane terjatve. Delavci Steklarske nove so sicer v začetku tega tedna Pahorja pozvali, naj izpolni svojo obljubo o tem, da jim bo država poplačala neplačane prispevke za invalidsko in pokojninsko zavarovanje. Iz Kada so v torek takšna pričakovanja zavrnili kot neutemeljena. Za kaj takega ni nikakršne podlage, saj gre za obveznosti, ki jih je kot zavezanec dolžna plačevati Steklarska nova, in ne njen lastnik, so pojasnili.", "title": "Rešitev za Steklarsko se še išče, protest je vse bližje", "keywords": "pahor;steklarska;miklaužić;nova;zalar;lukšič;vlada", "lang": "slovenian"}
{"body": "Rekordna tako rast BDP-ja kot inflacije Predstavniki vlade in ekonomisti napovedujejo upočasnitev gospodarske rasti in povečanje inflacije, ki se je medletno zvišala na 6,9 odstotka. Vlada bo obravnavala pomladansko napoved gospodarskih gibanj. Poudarjajo, da so bile napovedi že doslej konservativne, opozarjajo pa na rekordno 6,1-odstotno rast BDP-ja v preteklem letu. V jesenski napovedi je Urad za makroekonomske analize in razvoj za letos predvidel 3,5-odstotno povprečno inflacijo in 4,6-odstotno realno rast BDP-ja. Napovedi gospodarske rasti po svetu in v Evropi znižujejo tudi mednarodne organizacije, v nekaterih črnih scenarijih predvidevajo tudi možnost recesije, Evropska komisija in Evropska centralna banka izražata zaskrbljenost zaradi trajanja visoke inflacije v Evropi.", "title": "Gospodarska rast se upočasnuje", "keywords": "Gospodarstvo", "lang": "slovenian"}
{"body": "Izklicna cena 110 evrov za delnico Sedem lastnikov Tosame je razpisalo dražbo za sveženj 197.786 delnic družbe po izklicni ceni 110 evrov za delnico. Deleže v Tosami prodajajo Kad, Sod, NFD 1, KD ID, AR Finance, Zvon dva holding in Zvon ena ID, njihov delež pa predstavlja 66,9 odstotka osnovnega kapitala družbe. Na dražbi lahko sodelujejo osebe, ki bodo do 3. aprila vplačale 250.000 evrov varščine. Vplačilo tudi pomeni, da je morebitni kupec sprejel izklicno ceno za delnico, ki jo bodo na dražbi lahko zviševali za najmanj en evro na delnico. Prodajalci ohranjajo predkupno pravico Uspešni dražitelj delnic 18 mesecev ne bo smel prodati po višji ceni od nakupne, oz. bo moral prodajalcem plačati celotno razliko v doseženi ceni. Če bo želel kupec delnice prodati po nižji ceni, pa si vseh sedem prodajalcev pridružuje predkupno pravico. Dražiteljem, ki na dražbi ne bodo uspeli, bo varščina vrnenjena naslednji delovni dan po zaključku dražbe, uspešnemu dražitelju pa se bo števa v kupnino.", "title": "Tosamine delnice na dražbi", "keywords": "Tosama", "lang": "slovenian"}
{"body": "Barack Obama je v odzivu na znižanje bonitetne ocene ZDA dejal, da ZDA niso potrebovale neke bonitetne hiše, da jim pove, da imajo težave. ZDA vedo, da imajo težave, a hkrati vedo tudi, kako jih rešiti. Obama med govorom v Beli hiši. Nekaj pred 20. uro po našem času je ameriški predsednik Barack Obama stopil pred televizijske kamere in se odzval na novico, ki je zaznamovala zadnje dni znižanje bonitetne ocene ZDA. Uvodoma je dejal, da trg še vedno verjame, da imajo ZDA oceno AAA, torej najboljšo možno oceno, pa čeprav jo je bonitetna hiša Standard & Poor s S&P znižala na AA+. A to še ne pomeni, da nimamo težav, je dejal Obama, ki je dodal, da za to ugotovitev niso potrebovali neke bonitetne hiše. Težav se ZDA po besedah Obame zavedajo, gre pa za težave, ki se jih da rešiti in da pristojni vedo, kaj morajo storiti, da jih rešijo. Obama je dejal, da vedno obstajajo gospodarski dejavniki, na katere ne moremo vplivati, lahko pa vplivamo na to, kako se odzovemo na te dejavnike . Povedal je, da se bodo spremembe na trgu vedno dogajale. A to so ZDA. Vedno smo bili in vedno bomo AAA država, je dejal Obama. Na oceno vplival tudi spor med republikanci in demokrati Direktor S&P David Beers je sicer danes za televizijsko hišo CNN poudaril, da v hiši nikakor nimajo pomislekov glede znižanja bonitetne ocene ZDA. Odločitev agencije temelji na številnih dejavnikih, tudi na škodi, ki jo je ugledu ZDA prizadejal spor med republikanci in demokrati v zvezi z zvišanjem meje javnega dolga. Ob tem je Beers dejal, da gre le za manjše znižanje bonitetne ocene ZDA. Ne gre za katastrofalno znižanje kreditne sposobnosti ZDA, je povedal in dodal, da si lahko ZDA ponovno prislužijo najvišjo oceno, če se bodo razmere v Washingtonu spremenile in bosta obe politični strani lažje dosegali dogovore. Medtem je prva dama francoske podružnice bonitetne hiše S&P Carol Sirou dejala, da se bonitetnim agencijam pripisuje prevelik pomen. Vloga, ki nam jo pripisujejo, je veliko večja, kot je v resnici, je menila v pogovoru za časnik Liberation. Trg nas sili v igranje vloge, ki ni naša, je ocenila. Bonitetne agencije so bile na udaru tudi v evropski dolžniški krizi Ne le, da se odločitvi S&P pripisuje krivda za današnji potop borz, še bolj so bile tri največje bonitetne agencije S&P, Moodys in Fitch na udaru v evropski dolžniški krizi. Evropski politiki so jih večkrat obtožili, da so njihova znižanja bonitetnih ocen nerazumna in neupravičena ter da z njimi poglabljajo dolžniško krizo. Evropa zato tudi resno razmišlja o ustanovitvi lastne bonitetne hiše, ki pa bi jo ustanovila evropska podjetja in ne države. Preberite še Kako so se borze odzvale na znižanje bonitetne ocene? Kaj bodo tokrat storile svetovne sile? Skupina držav G7, v kateri so združene ZDA, Nemčija, Japonska, Velika Britanija, Francija, Kanada in Italija, je sicer po nočni telekonferenci sporočila, da bodo članice storile vse, kar je v njihovi moči, za podporo finančni stabilnosti in izrazile zavezanost odpravljanju napetosti zaradi izzivov javnofinančnih primanjkljajev, dolga in rasti. Države so potrdile odločenost sprejeti usklajene ukrepe, kjer bodo potrebni, za zagotovitev likvidnosti in za podporo delovanju finančnih trgov, finančni stabilnosti in gospodarski rasti, navaja sporočilo za javnost. Ti ukrepi, skupaj s fiskalno disciplino, bodo omogočili dolgoročno fiskalno vzdržnost. Podobno so zatrdile države članice širše skupine G20, ki združuje najpomembnejša razvita gospodarstva ter hitro rastoče ekonomije. Članice so se v izjavi zavezale k sprejetju potrebnih usklajenih ukrepov za podporo finančni stabilnosti in za spodbujanje gospodarske rasti. Izrazile so še pripravljenost za delovanje v smeri podpore močne, vzdržne in uravnotežene rasti znotraj okvira za rast G20. Kitajci ostro o ZDA Medtem kitajski državni mediji zelo ostro pišejo o ravnanju ZDA. ZDA ignorirajo svojo odgovornost , je med drugim v uvodniku ocenil časnik People s Daily. Če EU in razvite države, kot so ZDA, ne bodo prevzele odgovornosti, bodo resno ogrozile stabilen razvoj globalnega gospodarstva, piše časnik. Le če bodo zahodne države nehale ignorirati svojo odgovornost in bodo ostro spremenile svoje politike ter okrepile koordinacijo z državami v razvoju, bo globalno gospodarstvo lahko upalo na stabilno okrevanje, meni kitajski časnik. Na dogajanje okoli ZDA se je danes ponovno odzvala tudi Japonska. Ta je pozdravila globalno ukrepanje za pomiritev trgov. Kot članica skupine G7 pozdravljamo ukrepe ZDA in Evrope, je novinarjem dejal finančni minister Jošihiko Noda. Japonska je danes znova izrazila zaupanje v ameriške obveznice. Zaupanje v ameriške obveznice ni omajano, je dejal Noda. Obveznice ZDA po njegovih besedah ostajajo atraktiven finančni proizvod . Japonska ima za Kitajsko v lasti največ ameriških obveznic.", "title": "'To so ZDA. Vedno smo bili in vedno bomo AAA država'", "keywords": "bonitetna;ocena;zda;david;beers;carol;sirou;bonitetne;agencije;g7;zda;nemčija;japonska;velika;britanija;francija;kanada;italija;standard;poor's;s&p", "lang": "slovenian"}
{"body": "Evropa v četrtek prekinila črni niz, a le za en dan Bančne delnice so še naprej tako pri nas kot na tujem v popolni nemilosti vlagateljev. Cena Nove KBM je v petek zdrsnila do 7,79 evra. Po svežem polomu posli so se sklepali za šest odstotkov nižje od četrtkovega tečaja so delnice Nove KBM že več kot 80 odstotkov pod rekordno vrednostjo. Tolažba, da so številne tuje banke zaradi finančne krize in milijardnih odpisov dolgov izgubile še več, je zelo slaba. Ob javni prodaji NKBM-ja pred dobrim letom po ceni 27 evrov si seveda takšnega scenarija nihče ni predstavljal. Krka lani dobro poslovala, tudi Telekom po napovedih Tudi Gorenje nadaljuje pot navzdol in se je pocenilo še za 0,4 odstotka, medtem ko so se Krkine in Telekomove delnice podražile za okrog 0,7 odstotka, potem ko sta podjetji objavili lanske poslovne rezultate, ki so bili v skladu s pričakovanji. Omenjena papirja sta bila po prometu na vrhu. S Krko je promet dosegel le 250 tisoč evrov, kar je tretji najslabši letošnji rezultat . Slovenski borzni indeks 3.617 točk je ta mesec izgubil šest odstotkov, a ostaja dobre štiri odstotke nad decembrskim dnom. Tečaji najprometnejših delnic KRKA 0,65 % 52,84 TELEKOM 0,74 % 123,08 SAVA 0,04 % 225,48 NOVA KBM -2,65 % 8,09 GORENJE -0,44 % 9,04 ZAV. TRIGLAV -2,41 % 14,19 PETROL -0,27 % 264,27 Dow Jones spet blizu 12-letnemu dnu Newyorški Dow Jones 7.182 točk je v četrtek izgubil 1,6 odstotka, tehnološki Nasdaq 1.391 več kot dva. Najbolj na udaru so bila farmacevtska podjetja in podjetja za zdravstveno nego. Predsednik Barack Obama se lahko namreč zniževanja proračunskega primanjkljaja loti tako, da bo to prizadelo dobičke omenjenih podjetij. Merckove delnice so padle za skoraj sedem odstotkov. Finančni sektor je pridobival četrti dan zapored, kar se ni zgodilo od novembra. IBM ni spremenil ocene letošnjega dobička, delnice so pridobile skoraj štiri odstotke. GM v zadnjem četrtletju z 9,6 milijarde izgube Po trgovanju je drugi največji svetovni proizvajalec osebnih računalnikov Dell sporočil rezultate zadnjega četrtletja. Dobiček je bil rahlo višji od pričakovanj, prihodek malce nižji. General Motors je po objavi visoke četrtletne izgube 9,6 milijarde dolarjev zdrsnil za 6,7 odstotka. Evropa je v četrtek prekinila štiridnevni negativni niz, toda že danes zjutraj spet izgubljala. Britanska bančna skupina Lloyds je imela leta 2008 ogromno izgubo, zato so delnice takoj padle za 12 odstotkov. Tokijski Nikkei 7.568 točk je na zadnji trgovalni dan februarja pridobil 1,5 odstotka in mesečno izgubo znižal na 5,3 odstotka.", "title": "Na borzi februarja ni bilo inflacije", "keywords": "borza;komentar", "lang": "slovenian"}
{"body": "Intereuropa. Ruski terminal Čehov, ki je družbo stal 144 milijonov evrov, so prodali za 45 milijonov evrov. Iz koprske logistične družbe Intereuropa so sporočili, da jim je končno uspelo prodati nasedlo rusko naložbo, terminal Čehov. Zakrivil jo je nekdanji predsednik uprave Intereurope Andrej Lovšin, ki ga družba zaradi te – pa tudi zaradi naložbe v Ukrajini - odškodninsko toži. Kupec je družba UCTAM LLC RU iz Rusije, ki spada v skupino Unicredit. Intereuropo je terminal stal 144 milijonov evrov (po nekaterih informacijah pa celo 150 milijonov evrov), zanj pa je iztržila 45 milijonov evrov. Pravi kupci \"skriti\" Za Unicreditovo družbo pa naj bi po pisanju Dnevnika stali \"pravi\" kupci, ki so že od vsega začetka sodelovali pri poslu. Med tistimi, ki so pri naložbi sodelovali, je sicer tudi Janez Škrabec iz Rika. Ta prav danes podpisuje 140-milijonsko pogodbo z družbo Zvezda iz Sankt Peterburga o projektiranju, gradnji in opremi nove tovarne, poročajo Finance. Pogoj za dokapitalizacijo \"S tem so izpolnjeni vsi pogoji, da lahko banke upnice realizirajo dokapitalizacijo družbe s konverzijo dela terjatev v kapital. Posledično se bo zadolženost družbe Intereuropa, d. d., bistveno znižala. Tako bo proces finančnega prestrukturiranja družbe zaključen, banke upnice pa bodo postale večinske lastnice družbe,\" so sporočili iz Intereurope, ki jo vodi Ernest Gortan.", "title": "Stomilijonska izguba ob prodaji \"Lovšinovega\" terminala", "keywords": "intereuropa;andrej lovšin", "lang": "slovenian"}
{"body": "Pravi, da se borijo za vsak evro Prijave na protikorupcijsko komisijo prvi mož DRI-ja Rajko Siročič ne komentira, poudaril pa je, da ne gre za vojno proti agenciji. Po besedah Siročiča ga tudi zakon zavezuje, da poda prijavo, če pri svojem poslovanju naleti na morebitna koruptivna ali neetična ravnanja, je dejal za Delovo prilogo Ozadja. Agencija za upravljanje kapitalskih naložb AUKN je že pred časom Družbo za razvoj infrastrukture DRI prijavila Komisiji za preprečevanje korupcije, Računskemu sodišču in kriminalistom. Siročič je poudaril, da je vse zadeve, ki so jih v ovadbi omenili, svetu agencije pojasnil, pojasnila so poslali tudi Računskemu sodišču in Nacionalnemu preiskovalnemu uradu. Število zaposlitev se bo manjšalo V pogovoru za Delo je razkril tudi, da njegova bruto plača znaša 9.665,49 evra, je vsak mesec fiksna in vsebuje vse dodatke. Siročič je prav tako zagotovil, da DRI vsak posel pridobi prek javnih naročil ali z oddajo del. Napoveduje, da bodo verjetno že poleti morali zmanjšati število zaposlenih, kakšno delovno mesto pa bo treba iz poslovnih razlogov ukiniti. Novih zaposlitev ne načrtujejo. Naročnikov DRI-ja je po njegovih besedah okoli 100. Raste predvsem število majhnih projektov in tako ni nič nenavadnega, pravi, če se potegujejo za projekt, vreden 3.000 evrov. Kje so prednostne naloge? Glede posodabljanja železniške infrastrukture Siročič poudarja, da bi se morali vprašati, koliko smo sploh sposobni investirati v to infrastrukturo. Po njegovem mnenju bi morali vlagati zgolj v tiste zadeve, ki nas delajo konkurenčne. Med tem, kaj vse bi lahko naredili in kaj je nujno, je velika razlika, poudarja.", "title": "Siročič zaradi domnevne korupcije prijavil AUKN", "keywords": "Gospodarstvo", "lang": "slovenian"}
{"body": "Ljubljana - Vlada bo odločanje o morebitni dokapitalizaciji Nove ljubljanske banke nadaljevala na četrtkovi seji, je v odgovoru na poslansko vprašanje pojasnil predsednik vlade Borut Pahor. Po njegovih besedah odločitev ni enostavna in morajo zato temeljito preučiti vse možnosti, ki so pred njimi. Zmaga Jelinčiča (SNS) je namreč v poslanskem vprašanju zanimalo, kako vlada nadzoruje delovanje naše največje banke. \"Ves čas je treba pokrivati neke izgube, enkrat smo jo že reševali, kaže, da jo bomo morali zopet,\" pravi Jelinčič in ocenjuje, da nad delovanjem NLB vlada nima nobenega nadzora. Premier Pahor je najprej pojasnil, da nadzora nad poslovanjem družbe, tudi če je država večinski lastnik, ne izvaja lastnik neposredno, ampak nadzorni svet družbe. Nadzorniki pa niso dolžni pojasnjevati svojih odločitev delničarjem, ampak družbi, pravi Pahor in dodaja, da vlada nima te možnosti, da bi dajala navodila članom nadzornega sveta, ki jih je imenovala, ampak so ti pri svojih odločitvah avtonomni in zato tudi odškodninsko odgovarjajo. Kar pa se tiče dokapitalizacije NLB, Pahor pravi, da bo vlada odločanje o tem vprašanju nadaljevala na četrtkovi seji. \"Odločitev ni tako enostavna in moramo temeljito preučiti vse možnosti, ki so pred nami,\" poudarja Pahor, ki si ne želi napačnega razumevanja v javnosti, da vlada, s tem ko ohranja večinski delež v NLB, neposredno vodi njeno politiko. Javnost se po Pahorjevih besedah utegne vprašati, ali se državi splača iz proračuna dokapitalizirati banko, ki so jo enkrat že sanirali, ali pa poiskati novega partnerja, s čimer bi država sicer izgubila večinski delež. \"To je legitimno vprašanje, ki si ga moramo zastaviti,\" še dodaja premier.", "title": "Vlada bo morebitno dokapitalizacijo NLB znova obravnavala na četrtkovi seji", "keywords": "gospodarstvo;ekonomija", "lang": "slovenian"}
{"body": "Finančna kriza se je dodobra 'zažrla' v gospodarski sektor. Številnim odpuščanjem iz dneva v dan sledijo nova. Bojazni pred izgubo službe je tudi v Sloveniji vse več. Potem ko so v avtomobilski in tekstilni panogi začeli množično odpuščati delavce, se finančna kriza kaže tudi v drugih sektorjih. Iz Velike Britanije prihaja namreč vest, da bo več tisoč ljudi ostalo brez službe. Vodilni upravljavec mrežnih storitev po celem svetu BT Global Services je namreč sporočil, da bo do konca marca 2009 odpustil 10 tisoč zaposlenih. Telekomski gigant je okoli štiri tisoč zaposlenih že odpustil, brez službe pa jih bo ostalo še šest tisoč. Odpuščanje bo prizadelo predvsem Veliko Britanijo, kjer nameravajo odpustiti do sedem tisoč uslužbencev. Novica o množičnem odpuščanju je v javnost prišla, ko je BT razkril enajstodstotni padec dobička v drugem četrtletju. Ian Livingston, izvršni šef podjetja, je povedal Dobiček preprosto ni dovolj dober, zato moramo ukrepati. Odpuščanje bo najprej prizadelo posredno delovno silo, vključno z gradbeniki in bančnimi uslužbenci. Ta delovna mesta bodo zmanjšali za 12 odstotkov, medtem ko bodo druga delovna mesta zmanjšali za štiri odstotke. V družbi so prepričani, da bodo načrtovane spremembe znižale stroške za okoli sto milijonov funtov na leto in izboljšale pokojninsko shemo družbe. Kriza tudi v Sloveniji? Telekom Slovenije bistvenih posledic gospodarske krize še ne občuti, je povedal tiskovni predstavnik Boris Ziherl in dodal, da je posledice vseeno treba ocenjevati dolgoročno. Dejstvo, da projekcije poslovanja do konca leta kažejo na izpolnitev poslovnih pričakovanj, je med drugim tudi posledica stalnih ukrepov za zmanjševanje stroškov poslovanja, vključno s premišljenim zmanjševanjem števila zaposlenih. S temi ukrepi bomo nadaljevali tudi v prihodnje, je povedal Ziherl in dodal, da bodo v Telekomu še naprej pozorno spremljali vse spremembe v poslovnem okolju, od katerih je odvisno, če in kakšne ukrepe za izboljšanje poslovanja bodo v prihodnosti še sprejeli. Ogrožena Koroška V podjetjih na Koroškem je zaradi posledic svetovne finančne in gospodarske krize v naslednjih mesecih ogroženih okoli 300 zaposlenih, kažejo podatki slovenjgraške območne enote Zveze svobodnih sindikatov Slovenije ZSSS. Predvsem gre za odpuščanje najetih agencijskih delavcev in nepodaljševanje pogodb za določen čas. Po podatkih sindikata je v podjetju Johnson Controls NTU, ki je tretji največji regijski zaposlovalec, prek agencij zaposlenih okoli 100 delavcev, katerih delovna mesta so ogrožena. Poleg tega so v tem slovenjgraškem podjetju kot ukrep ob zmanjšanju naročil uvedli 36-urni delovni teden, tako da v podjetju ob nujnem koriščenju nadur in dopustov ne delajo noben petek do konca januarja prihodnje leto. V podjetju je sicer 750 zaposlenih, dela pa naj po zagotovilih uprave ne bi izgubil nihče od zaposlenih za nedoločen čas. Raško je izpostavil tudi stanje v podjetju Livarna Vuzenica, ki ima 405 zaposlenih in spada pod okrilje Sindikata kovinske in elektro industrije. V vuzeniškem podjetju je po njegovih podatkih ogroženih 30 agencijskih delavcev, sicer pa so vsi zaposleni zaradi pomanjkanja dela prisiljeni koristiti nadure in dopuste. Okoli 30 zaposlenih agencijskih delavcev imajo tudi v podjetju SGP Kograd Igem. Medtem na Koroškem močno prisotna lesna panoga zaenkrat ne poroča o zmanjševanju števila zaposlenih, le v podjetju Marles Podvelka je vprašljivih 20 delovnih mest z zaposlenimi za določen čas. Raško je izpostavil tudi že znan podatek, da slovenjgraško podjetje Prevent do sredine prihodnjega leta 80 zaposlenim za določen čas ne bo podaljšalo pogodbe. Trenutno dobro kaže ostalim panogam v regiji, kjer je delovno aktivnih okoli 27.000 ljudi, med drugim dodatno zaposlujejo v podjetjih Nova oprema in Koratur.", "title": "Zaradi krize vse več delavcev brez službe", "keywords": "telekom;delavec;kriza;finance;odpuščanje;denar;gigant;velika;britanija", "lang": "slovenian"}
{"body": "Januarsko povišanje za okoli 10 evrov Minister Ivan Svetlik je zavrnil predlog Zveze svobodnih sindikatov Slovenije o povišanju minimalne plače za 31 evrov, s čimer bi se ta dvignila na znesek praga revščine. Minister za delo, družino in socialne zadeve predlaga, da se minimalno plačo povečuje zgolj na podlagi podatka o rasti življenjskih stroškov, kar bi pomenilo za 1,8-odstotka okoli 10 evrov višjo minimalno plačo v januarju 2011, je po sestanku Ekonomsko-socialnega sveta dejal sekretar ZSSS-ja Miloš Utroša. ZSSS je ministru predlagal, da se višina minimalne plače določi v višini zneska tveganja revščine za enočlansko družino, ki ga je določila država, in znaša 593 evrov neto. Po mnenju sindikata zakon o minimalni plači takšen dvig omogoča, saj v skladu z njim ministrstvo pri spreminjanju višine minimalne plače lahko upošteva tudi druge dejavnike. Utroša je razočaran, ker je minister za delo, družino in socialne zadeve predlog zavrnil. Dodal je, da je bil minister pri tem deležen podpore skupine delodajalcev.", "title": "Minimalna plača ostaja pod zneskom praga revščine", "keywords": "Gospodarstvo", "lang": "slovenian"}
{"body": "Skrb ob zadolževanju poslovnih bank v tujini France Križanič z Ekonomskega inštituta Pravne fakultete je za MMC dejal, da preobrata v trendu rasti cen ni mogoče napovedati. V spletni klepetalnici je uporabnikom pojasnil, da bi se v zdajšnjih razmerah utegnila inflacija v Sloveniji že umirjati, na kar kažejo podatki za januar, navsezadnje pa, zanimivo, tudi popusti pri prodaji novih avtomobilov. Ni opustil možnosti, da gre inflacija še nekoliko višje, če jo bo spodbudilo morebitno znižanje obrestnim mer pri Evropski centralni banki, vendar tak zaplet ni verjeten. Inflacija nam je znižala realno raven naših dohodkov, to bo znižalo naše povpraševanje, zlasti po trajnih potrošnih dobrinah, in omejilo rast cen, je bil jedrnat. Evropska komisija hvali proračun, a ne skopari z grajami Glede na to, da je Križanič svetovalec tako premierja Janeza Janše in predsednik SD-ja Boruta Pahorja, pa je na vprašanje o omejevalni fiskalni politiki kot receptu za inflacijo dejal, da se nihče na oblasti ne bo spustil v tako radikalen spopad z inflacijo. Naš javnofinančni dolg se je od 2004 nekoliko povečal, a je njegov delež v BDP-ju upadel, mislim, da za 4 odstotne točke, je v klepetu pojasnil Križanič, ki še dodaja, da je Slovenija od 2004 do 2007 postala iz neto upnice tujine njen neto dolžnik. Zanimiva je tudi zgodba o zadolževanju v tujini. Poslovne banke se intenzivno zadolžujejo, drugi sektorji razen države in Banke Slovenije pa plasirajo kapital v tujino. Če si ta sredstva sposojajo pri poslovnih bankah in jih ne plasirajo dovolj učinkovito, lahko pričakujemo finančno krizo v trenutku, ko se bodo na svetovnem kapitalskem trgu znatneje povečale obrestne mere, je na vprašanje o morebitnih šokih in zadolževanju MMC-jevim spletnim uporabnikom obrazložil Križanič.", "title": "Cenejši avtomobili, nižja inflacija?", "keywords": "križanič;inflacija", "lang": "slovenian"}
{"body": "Pogajanja o plačah in delovnih razmerah Avstralski letalski prevoznik Qantas je zaradi stavke zaposlenih prizemljil celotno floto letal za domače in mednarodne polete. Vsak dan prizemljitve letal naj bi družbo stal 20 milijonov dolarjev. Izvršni direktor Qantasa Alan Joyce je pojasnil, da bodo letala ostala na tleh, vse dokler z zaposlenimi ne bodo dosegli dogovora glede plač in delovnih razmer v družbi. Spor med vodstvom in zaposlenimi je nastal zaradi nestrinjanja glede plač in delovnih razmer v družbi. Sindikalisti so stopnjevali pritiske na Qantas, tako da so zaposleni v družbi delali v omejenem obsegu in počasneje. V petek so sindikalisti napovedali, da bi lahko stavke nadaljevali vse do sredine prihodnjega leta. Po besedah Joycea s ponedeljkom zaposlenim ni treba več priti na delovno mesto, plačani pa tudi ne bodo. Odločitev o prizemljitvi celotne letalske flote je Joyce sprejel zgodaj zjutraj, dobil pa je tudi privolitev upravnega odbora družbe. Vodstvo družbe predvideva, da bo vsak dan, ko bodo letala ostala na tleh, povzročil 20 milijonov dolarjev izgube. Grožnja s prepolovitvijo družbe Joyce je opozoril, da bi lahko stavka zaposlenih počasi celo prepolovila družbo. Če se bo to nadaljevalo več kot eno leto, bomo prisiljeni odpraviti več kot polovico naših storitev, to pomeni ukinitev polovice celotne družbe, je bil jasen izvršni direktor. O plačah in načrtovanem prestrukturiranju podjetja se Qantas pogaja s tremi sindikati. Ker se namerava družba širiti v Azijo, se sindikati bojijo, da bodo Avstralce zamenjali s cenejšo delovno silo. Joyce je zatrdil, da delovna mesta, ki jih zdaj zasedajo avstralski državljani, ne bodo ogrožena. Avstralska premierka Julia Gillard je dejala, da bi imel lahko spor med zaposlenimi in vodstvom Qantasa posledice za celotno gospodarstvo države.", "title": "Qantas prizemljil letala, škoda za celotno gospodarstvo Avstralije", "keywords": "Svet;Gospodarstvo", "lang": "slovenian"}
{"body": "Maribor - Predsednik nadzornega sveta družbe Infond Holding Aleksander Tadeusz Galos je podal izjavo o izstopu iz nadzornega sveta, so danes prek spletnih strani Ljubljanske borze sporočili iz te mariborske finančne družbe. Infond Holding je sicer skupaj z družbo Center Naložbe, kot je znano, za 4. januar sklical novo skupščino, na kateri bodo njuni lastniki odločali o dokapitalizacijah v višini do 74 milijonov evrov oz. 417,39 milijona evrov. Infond Holding naj bi po končani dokapitalizaciji razpolagal z osnovnim kapitalom v višini največ 434,22 milijona evrov, in sicer s sedanjih 16,83 milijona evrov. Center Naložbe je v lasti družbe Kolonel, ki jo obvladujejo nekdanji prvi mož Pivovarne Laško Boško Šrot in italijanski poslovnež Pierpaolo Cerani. Družba je največji lastnik Infond Holdinga.", "title": "Odstopil predsednik nadzornikov Infond Holdinga, Aleksander Tadeusz Galos", "keywords": "gospodarstvo;ekonomija", "lang": "slovenian"}
{"body": "Ljubljana - \"Neplačevanje je v Sloveniji dobilo takšne razsežnosti, da je bila vlada prisiljena ukrepati,\" je včeraj pojasnil minister za finance Franc Križanič. S predlogi treh zakonov, ki jih je vlada sprejela v četrtek, se bo po ocenah Križaniča pri plačilni disciplini vzpostavil večji red. Vodja sektorja za finančni sistem pri ministrstvu za finance Irena Vodopivec pravi, da bo po novem najdaljši rok plačil za javne organe znašal 30 dni, za gospodarske subjekte pa 60 dni. Mogoče so tudi izjeme, in sicer v primeru obojestranskega dogovora in če ne bo šlo za nepošten dogovor. Pomembna rešitev predloga zakona o preprečevanju zamud pri plačilih je tudi prva prijava v večstranski pobot medsebojnih obveznosti, ki jo bo moral prijaviti dolžnik. Medtem ko bo v letošnjem in prihodnjem letu pobote izvajal Ajpes, bo vlada konec letošnjega leta na javnem razpisu izbrala izvajalca večstranskega pobota, ki mu bo podelila koncesijo. \"Predlog zakona uvaja tudi register protestiranih menic zaradi neplačil. Notarji takšen register vodijo že zdaj, po novem pa bo centraliziran pri Ajpesu. Ta evidenca bo javno dostopna, tako da se bodo vsa podjetja lahko seznanila, kakšno boniteto imajo nasprotne stranke,\" razlaga Vodopivčeva. Dodaja, da bodo nadzor nad zakonom izvajale inšpekcijske službe. Po Križaničevih besedah ta zakon pomeni implementacijo direktive EU o preprečevanju zlorab pri zamudah ob plačilih. Državna sekretarka na ministrstvu za finance Mateja Vraničar pojasnjuje, da je direktiva sprejeta in da vsak dan pričakujejo, da bo objavljena v evropskem uradnem listu. V primeru kršitve zakona, tako Vodopivčeva, so predvidene sankcije od sto do deset tisoč evrov za gospodarske subjekte, z globo od 50 do 5000 evrov pa bo kaznovana odgovorna oseba gospodarskega subjekta ali javni organ. Jožica Kastelic, vodja sektorja za davčni in carinski sistem ministrstva za finance, pravi, da je namen zakona o dopolnitvah zakona o davku na dodano vrednost vplivati na plačilno disciplino pri davčnih zavezancih. \"Tisti davčni zavezanec, ki dobavitelju ne bo plačal v na novo določenih rokih, bo moral povečati svojo davčno obveznost v višini uveljavljenega zneska odbitka davka na dodano vrednost, v primeru, da bo pred tem že uveljavil odbitek davka na dodano vrednost. Če bo zamujal s plačilom, odbitka pa ne bo uveljavil, ga ne bo smel uveljaviti v davčnem obdobju, v katerem mu je potekel rok za plačilo računa,\" razlaga Kasteličeva. Dodaja, da ko bo davčni zavezanec plačal račun dobavitelju, bo lahko naknadno uveljavil odbitek davka na dodano vrednost, in sicer v obdobju, v katerem bo račun plačal. Direktorica direktorata za javno naročanje pri ministrstvu za finance Miranda Groff Ferjančič pa razlaga, da bo nova zakonodaja glede javnega naročanja onemogočila neplačevanje podizvajalcev. \"Na novo smo določili definicijo podizvajalca, tako da ti ne morejo več biti povezane osebe. Ker je neposredno plačevanje po obstoječi zakonodaji obvezno le za prvi krog, se je pogosto dogajalo, da so ponudniki na javnih razpisih kot podizvajalce prijavljali podjetja, s katerimi so bila ta povezana,\" pojasnjuje Ferjančičeva. sebastjan.morozov@dnevnik.si", "title": "Proti plačilni nedisciplini smo bili v vladi prisiljeni ukrepati", "keywords": "gospodarstvo;ekonomija", "lang": "slovenian"}
{"body": "Kdaj bo mogoča vselitev? Kot kaže, ne tako kmalu. Težave v Vegradu se stopnjujejo. Je družba stanovanja v Celovških dvorih prodala dvakrat? In kaj bo prinesel petkov protest tujih delavcev pred slovenskim veleposlaništvom v Sarajevu? Sreda bi bila lahko za podjetje in z njim povezane akterje zelo vroča, saj bodo sledila nova pogajanja med vodstvom in podizvajalci. Ti, kot je znano, še vedno niso bili dokončno poplačani za vsa svoja dela. Pri tem se zastavlja vprašanje, ali so del plačila res dobili s stanovanji Vegrad jim je namreč že ob začetku gradnje kot del plačila ponudil stanovanja, je za TV Slovenija poročala Duška Lah. Čigava so stanovanja? Od podizvajalcev ali banke? Težava je v tem, da so ta ista stanovanja, ki so jih podizvajalci kupili s pomočjo podizvajalskih pogodb z družbo, pod hipoteko NLB-ja. PRED KRATKIM PROTEST TUJIH DELAVCEV Pred dnevi je šest delavcev Vegradovega hčerinskega podjetja Gradve zasedlo prostore podjetja v Velenju. Policisti so štiri od njih pospremili iz države, ker nimajo urejenih dokumentov. Vsi so se vrnili v Bosno in Hercegovino. Delavci so se za protest v prostorih Vegrada odločili, ker Vegrad še ni poravnal obveznosti oziroma jim ni izplačal zaostalih plač. Kot omenjeno, bo v petek zaradi istega razloga protest pred slovenskim veleposlaništvom v Sarajevu. Zadevo naj bi razčistili na sredinem sestanku, ki ga je predlagal Vegrad, uprava družbe pa še vedno ni dosegljiva za pojasnila, tako da tega, ali je Vegrad stanovanja prodal kar dvakrat - torej najprej podizvajalcem, nato pa z zastavitvijo banki - za zdaj ni bilo mogoče preveriti. Kdaj bo mogoča vselitev? Kot kaže, ne tako kmalu. Zdi se, da bodo oškodovani prihodnji stanovalci, saj Vegrad za dokončanje Celovških dvorov potrebuje še pet milijonov evrov. Ko bo podjetje pridobilo denar, bodo namreč potrebni še štirje tedni za dokončanje del. Šele nato bodo sledili postopki ponovnega tehničnega pregleda. Seveda tu denarnih težav Vegrada še zdaleč ne bo konec. Znano je namreč, da sta Mestna občina Ljubljana in stanovanjski sklad od Vegrada odkupila 419 stanovanj, Vegrad pa si je zaradi zamude pri predaji nepremičnin prislužil že 1,5 milijona evrov zamudnine.", "title": "Vegrad stanovanja prodal dvakrat?", "keywords": "Gospodarstvo", "lang": "slovenian"}
{"body": "Sindikati zadnje podražitve odločno obsojajo. Poudarjajo, da zanje ni tehtnega razloga. Z današnjim dnem so za 30 odstotkov dražji mleko in mlečni izdelki, olje, moka, meso in nekateri mesni izdelki. Zveza svobodnih sindikatov Slovenije ZSSS bo zaradi podražitev pripravila akcijo, v kateri bo spremljala cene prehranskih izdelkov pri trgovcih ter nato svojim članom in drugim svetovala, katera veriga ima izdelke enake kakovosti po nižjih cenah. ZSSS v luči podražitev še vedno opozarja na nujnost dviga plač. Za stavko odločilen sestanek z vodstvi delodajalskih organizacij bo v sredo. Kot je na novinarski konferenci dejal predsednik ZSSS Dušan Semolič, želijo z akcijo, v kateri bodo spremljali okoli 20 življenjsko pomembnih artiklov, pritisniti na trgovce, da bi ti vendarle zaustavili svoje apetite po dobičkih , hkrati pa ljudi obveščati, katera trgovska veriga prodaja izdelke primerljive kakovosti po nižjih cenah. Rezultatov ne bodo objavljali le na spletni strani tako kot Zveza potrošnikov Slovenije, kar sicer počne dobro , saj je treba narediti korak naprej, priti mora v vse medije, ljudje morajo zaznati , je dejal Semolič in dodal, da ni realno pričakovati, da bi vsi ljudje hodili od trgovca do trgovca in primerjali cene. Semolič je povedal, da bodo izsledke objavljali v svojem časopisu in tudi v drugih medijih. Potrošniki v skrbeh Umiritve cen hrane, ki so poleg rasti cen nafte glavni vzrok za inflacijo, ni pričakovati. Foto POP TV S konkurenco na področju trgovine se ukvarja tudi varuh konkurence, ki je zaradi domnevno usklajenega delovanja na trgu uvedel postopek zoper družbe Mercator, Spar Slovenija in Engrotuš. Še pred tem je proti največji trgovski družbi Mercator sprožil postopek zaradi verjetnosti kršitve zlorabe prevladujočega položaja, v okviru katerega ugotavlja nabavno politiko trgovske družbe v odnosu do dobaviteljev. Če gre soditi po gnečah v trgovinah, se je Slovenija med vikendom mrzlično pripravljala na podražitve. V Ljubljanskih mlekarnah so v zadnjih dneh prodajo povečali kar za tri do štirikrat. Potrošniki so zaradi neustavljive rasti cenÂ Â  zaskrbljeni. Olje, testenine, mlečni izdelki, moka, meso in mesni izdelki so namreč dražji. Potrošniki se s podražitvami srečujejo predvsem v trgovinah, a trgovci pojasnjujejo, da so za višje cene krivi dobavitelji, ti pa se izgovarjajo na višje cene surovin. V Mercatorju so se za 13 do 20 odstotkov podražili mleko in mlečni izdelki dobaviteljev Kaeserei Hoffmeister, Pomurskih mlekarn, Ljubljanskih mlekarn, Ceppare, Mlekarne Celeia, Agroinda Vipava, Benytrade, Mlekarne Planika in kmetijsko gozdarske zbornice Škofja Loka. Obljubljajo, da bodo podražitve blažili predvsem z nižjimi maržami in akcijami. Z januarjem so v nekateri slovenskih občinah napovedali tudi podražitve komunalnih storitev, kot so voda, elektrika, kanalščine in odvoz smeti, kjer je država do sedaj dokaj uspešno omejevala rast cen. Dražji bodo tudi vrtci in oskrba na domu. V Ljubljanskih mlekarnah, kjer so cene izdelkov že maja lani zaradi uvedbe evra zvišali za šest do sedem odstotkov, nato oktobra še za 11 odstotkov, bodo januarja letos cene zvišali za 12 do 16 odstotkov. Dražje cene utemeljujejo z višjimi cenami vhodnih surovin, kot so mleko, embalaža, energija. Če se bodo surovine še podražile, bodo Ljubljanske mlekarne cene izdelkov še zvišale. Cene hrane v Sloveniji rastejo več kot še enkrat hitreje kot v območju evra. Znatneje se je podražilo tudi olje. Olje Oljarne Fram se je po podatkih Mercatorja podražilo za 35 odstotkov, olje dobavitelja Vigros od 18 do 23 odstotkov, olje Zvijezda pa od 11 do 26 odstotkov. V Mercatorju pravijo, da so podražitve večine olj uspeli zadržati ves december. V Žitu so pojasnili, da bodo testenine dražje od 18 do 31 odstotkov, saj se je poleg več kot 70-odstotnega zvišanja odkupnih cen pšenice, močno podražila tudi elektrika, ki predstavlja v njihovi dejavnostiÂ  velik del stroškov. Podražila se je tudi nafta, ki posledično vpliva na rast vseh transportnih stroškov. Za povprečno 10 odstotkov je dražja tudi čokolada, . Marca neupravičene podražitrve mesa in jajc V Celjskih mesninah pravijo, da se bo cena dvignila, ker je slovenskega mesa vse manj, kar drži, saj kmetje ob takšnih pogojih ne morejo preživeti, zato živino preprosto prodajajo tujcem. Medtem ko se zimski val podražitev živil še ni končal, pa se že obetajo novi, spomladanski dvigi cen. Že marca se bodo občutno podražila meso inÂ  jajca. Mesnopredelovalna industrija, ki ima v primeru novih podražitev mesa v svojih rokah škarje in platno, izsiljuje slovenske kmete. Kmetje namreč prodajojo meso zadrugam, zadruge mesnopredelovalni industriji, ta pa trgovcem.Â  V tej verigi so najmočnejše mesnopredelovalna industrija oziroma klavnice. Namesto, da bi kupovale meso pri slovenskem kmetu, ga kupujejo v tujini, tudi slovenskega, čeprav po višji ceni. Z zadostno količino mesa potem navidezno zmanjšujejo ali odpovedujejo naročila pri slovenskih kmetih. Ti se v bitki za lasten obstoj ustrašijo odpovedi naročil in so pripravljeni prodajati za smešno nizko ceno, da bi se jim povrnil vsaj del vloženih stroškov. Mesnopredelovalna industrija tako na hitro pride do večje količine mesa po ugodnih cenah, ki pa ga trgovcem prodaja po neupravičenih cenah.", "title": "Ni razloga za podražitve", "keywords": "podražitev;cena;hrana;živilo;testenine;mleko;mlečni;izdelek;revščina;drago;draginja", "lang": "slovenian"}
{"body": "Bonitetna agencija Fitch je po znižanju ocene Sloveniji znižala še ocene šestim slovenskim bankam nekaterim za eno stopnjo, drugim pa kar za tri. Ocenjuje, da so prihodnji obeti za vse banke negativni. Potem ko je bonitetna agencija Fitch v sredo za eno stopnjo znižala bonitetno oceno Slovenije, je danes znižala še oceno dolgoročnega dolga šestim slovenskim bankam. Znižanje je doletelo Novo Ljubljansko banko NLB, Novo Kreditno banko Maribor NKBM, Abanko Vipa, Gorenjsko banko, Banko Celje in Probanko. Fitch je oceno dolgoročnega dolga za NLB in NKBM znižal za eno stopnjo, z BBB na BBB-. Kot razlog za znižanje bonitetne ocene za omenjeni banki agencija navaja šibak kreditni profil Slovenije, kar se kaže tudi v nezadostni podpori bančnemu sistemu, piše na spletni strani agencije. Tudi zaradi vse slabših ocen naj bi vlada pripravljala nove ukrepe. Razlika med bonitetno oceno države in omenjenima bankama gre za tri stopnje, v katerih ima država lastniški delež, po pojasnilih Fitcha odraža pomanjkanje jasnega in verodostojnega načrta po krepitvi kapitala NLB in NKBM ter tudi prejšnje zamude pri dokapitalizacijah. NLB in NKBM sta po oceni agencije sistemsko zelo pomembni, potrebovali pa bosta sveži kapital, po oceni agencije naj bi po osnovnem scenariju potrebovali okoli 1,5 milijarde evrov svežega denarja. Če država ne bi zmogla sama pomagati bankam, bi NLB in NKBM lahko sicer pomoč črpali iz sklada za zaščito evra, je dodala bonitetna hiša. Fitch je oceno dolgoročnega dolga za Abanko Vipa medtem znižal za tri stopnje z BB- na B-, za dve stopnji sta nižji oceni Probanke z B na CCC in Banke Celje z BB na B+, medtem ko je Gorenjsko banko doletelo znižanje za eno stopnjo, z BB na BB-. Fitch je ob tem potrdil oceno dolgoročnega dolga Banke Koper - ta je pri BBB+. Za vse omenjene banke so obeti za naprej negativni. Fitch je v sredo za eno stopnjo znižal bonitetno oceno Slovenije, in sicer z A na A-. Kot razlog za znižanje je navedel nadaljnje poslabšanje razmer v bančnem sistemu.", "title": "Fitch niža ocene tudi slovenskim bankam", "keywords": "boniteta;bonitetna;ocena;nlb;nkbm;banka;celje;fitch;abanka;vipa;gorenjska;banka;probanka", "lang": "slovenian"}
{"body": "Izguba presegla 2,7 milijona evrov Predhodne rezultate zimske divizije skupine Elan so nadzorniki Skimarja, lastnika Elana, označili kot skrb vzbujajoče. Lanska izguba Elana je presegla 2,7 milijona evrov, z ukrepi, kot je zamenjava uprave, pa bo nadzorni svet počakal do končnih izidov poslovanja in predloga sklepov uprave. Nadzorni svet je razpravljal tudi o sinergijah podjetij Elanove skupine z drugimi družbami. Elan Marine naj bi sodeloval s Seawayem, a analiza mogočih sinergijskih učinkov kaže, da teh ni veliko. Zimski Elan pa naj bi sodeloval z Alpino, vendar je dogovarjanje še na začetku. Poteka namreč izpolnjevanje pisma o nameri, da se upravi med seboj pogovarjata o možnostih sodelovanja. Kot opozarja predsednik nadzornega sveta Gregor Gomišček ni veliko časa, saj se država umika iz lastništva Skimarja, zato morajo podjetja najti možnosti za lastniško povezovanje znotraj Slovenije ali pa iskati morebitnega zunanjega strateškega partnerja.", "title": "Elan v rdečih številkah", "keywords": "elan;skimar;begunje", "lang": "slovenian"}
{"body": "Ljubljana - Ministrica za javno upravo Irma Pavlinič Krebs je zaradi suma kartelnega dogovarjanja ponudnikov razveljavila okoli 17 milijonov evrov vreden razpis za pisarniški material za državno upravo, Urad za varstvo konkurence (UVK) pa je uvedel postopek zaradi suma usklajenega delovanja. Po neuradnih informacijah zoper DZS, Mladinsko knjigo trgovino in Extra Lux, ki so oddali skupno ponudbo. Direktor UVK Jani Soršak je potrdil, da jih je na primer opozorilo ministrstvo in so zato postopek uvedli v skladu z zakonom. Kdo vse so preiskovanci, Soršak ni želel razkriti, molčijo pa tudi na ministrstvu. Ponudbi sta na novembra lani objavljeni razpis poleg omenjene trojice poslali še družbi Pavlin in Link International Klaus Busk Nielsen, ki je v tuji lasti. Izbrani sta bili skupna ponudba in ponudba družbe Pavlin. Razpis je bil namreč razdeljen na štiri sklope, ponudniki pa so lahko oddali ponudbe za celoten razpis ali za posamezen sklop. DZS, Mladinska knjiga trgovina in Extra Lux so oddali ponudbo za vse sklope in zmagali na vseh, z izjemo dobave materiala za tiskanje, kjer je bila izbrana tudi družba Pavlin. Po besedah naših sogovornikov se je razpis začel zapletati, ko je trojček DZS, Mladinska knjiga trgovina in Extra Lux zahteval vpogled v ponudbo družbe Pavlin, nato pa vložil še revizijski zahtevek, ker da ponudba ni ustrezna. Ministrstvo za javno upravo je po pojasnilih Mateja Zimška iz družbe Pavlin revizijskemu zahtevku ugodilo in njihovo v celoti izločilo. Nato je vpogled v konkurenčno ponudbo zahtevala še družba Pavlin in prav tako vložila revizijski zahtevek, ki pa ga je ministrstvo zavrnilo kot neutemeljenega. Zato so se obrnili na Državno revizijsko komisijo. Zimšek še poudarja, da niso v nobeni točki in na noben način sodelovali pri kakršnem koli kartelnem ali drugem nedovoljenem dogovarjanju, ki bi težilo k zmanjševanju konkurence ali nedovoljenem poenotenju cen. To dokazuje tudi dejstvo, da so ponudbo oddali samostojno za sklop, za katerega izpolnjujejo pogoje. Toda, kot nakazuje aktualna preiskava suma kartelnega dogovarjanja gradbenih podjetij, ni mogoče izključiti možnosti, da je razpis propadel zaradi spora med trojčkom in družbo Pavlin. Slednja se je menda za revizijo odločila šele po tem, ko je po pritožbi trojčka izpadla iz posla. Predsednik uprave DZS Bojan Petan je dejal, da uradno ni seznanjen niti s kakršnim koli postopkom UVK niti z razveljavitvijo razpisa. \"Skupno ponudbo smo oddali transparentno v skladu z zakonom o javnem naročanju. Nobenih tajnih pogajanj ni bilo,\" je zatrdil Petan. Informacije, da so k usklajevanju ponudb povabili družbo Pavlin, je zanikal, prav tako dogovarjanje s tretjim ponudnikom. Da je njihova ponudba v celoti skladna z zakonom, oziroma da bi bila uvedba postopka UVK v tem primeru nerazumen odziv, meni tudi direktorica veleprodaje Mladinske knjige trgovine in vodja javnih naročil Mirjam Potočnik. barbara.hren@dnevnik.si", "title": "Soršak zaradi suma kartela pri prodaji pisarniškega materiala nad DZS, Mladinsko knjigo trgovino in Extra Lux", "keywords": "gospodarstvo;ekonomija", "lang": "slovenian"}
{"body": "Ljubljana - Farmacevtska družba Lek, članica skupine Sandoz, je včeraj uradno odprla 5,6 milijona evrov vredno investicijo - novi kontrolni center na Verovškovi v Ljubljani. \"Nova zgradba je rešila pomanjkanje prostora za vso potrebno laboratorijsko opremo in zagotavlja dovolj kapacitet v podporo načrtovani širitvi proizvodnje trdnih ter sterilnih farmacevtskih oblik v Leku,\" je dejala Katjuša Kreft, direktorica kontrolnega centra in direktorica kakovosti farmacevtskih izdelkov v Leku. V novi zgradbi, katere 70 odstotkov površine zavzemajo laboratoriji, bo delalo več kot 100 zaposlenih iz farmacevtske, kemijske in mikrobiološke stroke. V pritličju trinadstropne zgradbe so laboratoriji za kontrolo surovin, v prvem in drugem nadstropju laboratoriji za redno testiranje izdelkov in končnih izdelkov ter laboratoriji za testiranje stabilnosti in vzorcev validacij tehnoloških postopkov. V prvem nadstropju so tudi prostori EU - kompetenčnega centra, kjer testirajo in pošiljajo na trge Evropske unije Sandozove izdelke, ki so izdelani v državah zunaj Evropske unije. Pomembna pridobitev je mikrobiološki laboratorij, ki omogoča nov, sodoben način testiranja sterilnosti, pri katerem ni možnosti sekundarne kontaminacije vzorcev, in s tem povečuje zanesljivost rezultatov.", "title": "Lek odprl nov kontrolni center", "keywords": "gospodarstvo;ekonomija", "lang": "slovenian"}
{"body": "Evro nadaljuje pot navzdol Prvi mož Yahooja Scott Thompson si je izmislil, da ima diplomo iz računalništva, kar je že zahtevalo prvo žrtev. Odstopila je članica uprave Patti Hard. Hardova je bila zadolžena, da preveri Thompsonovo izobrazbo. V resnici je na univerzi Stonehill College študiral poslovodstvo in ne računalništvo. Ker Patti Hard svoje naloge ni opravila dobro, zapušča Yahoo. Mimogrede, tudi ona je malce olepšala svoj življenjepis. Thompson se je vsem opravičil. Nekateri zaposleni menijo, da bi moral odstopiti tudi on, njegovi ožji sodelavci pa ga za zdaj še podpirajo. Primer je lahko zgled Slovencem K nam je prišel zaradi svojih dosežkov v zadnjih petih, desetih letih. Ni prav pomembno, kaj se je dogajalo, ko je bil star 22. Gre za menedžerja z izkušnjami uspešnega vodenja velikih podjetij s tehnološkega področja, so zapisali. Zgodba je pri nas zanimiva zaradi afere o srednješolskem spričevalu poslanca Ivana Simčiča. Primer Yahooja je lahko tudi Slovencem lep zgled, kako se je treba odgovorno odzvati na takšne neljube dogodke. Finančne krivulje na Valu 202 Prvi pozivi, naj ECB spet ukrepa in kupi čas za sanacijo predvsem španskega bančnega sektorja. Španski bančni sektor na kolenih Na ceno Yahoojevih delnic Thompsonova neresnica ni dosti vplivala. Vlagatelji imajo trenutno drugačne skrbi, ki so povezani predvsem z novo zaostritvijo evropske dolžniške krize. V Grčiji je po parlamentarnih volitvah položaj še bolj negotov, vedno bolj pa postaja nevarna Španija. Bančni sektor je na kolenih. Vlada zahteva, da zbere skupno 35 milijard evrov kapitala za zavarovanje tveganj na nepremičninskem trgu. Donos desetletne španske obveznice se je zvišal nad šest odstotkov. Visoka rast nemškega izvoza Varno zatočišče so nemške obveznice, saj saj se je donos desetletne znižal na rekordno nizkega 1,53 odstotka. Marca je največje evropsko gospodarstvo spet presenetilo s podatkom o zunanjetrgovinski bilanci. Izvoz je znašal 98,9 milijarde evrov, kar je 8,4 odstotka več kot februarja. To vliva upanje, da se bo Nemčija izognila tehnični recesiji, potem ko je imela v zadnjem lanskem četrtletju rahlo negativno rast. Tečaji delnic na Lj. borzi TELEKOM +1,39 % 73,00 EUR MERCATOR +0,00 % 130,00 NOVA KBM +0,00 % 3,25 LUKA KOPER -0,30 % 10,00 KRKA -0,55 % 47,29 GORENJE -1,33 % 5,20 PETROL -2,18 % 192,50 ZAV. TRIGLAV -2,64 % 14,00 Evropske borze na štirimesečnem dnu Vodilni evropski delniški indeksi so v torek dosegli štirimesečno dno, v Grčiji pa je delniški trg zdaj celo najnižje po letu 1992. Od nedeljskih volitev je atenska borza ob polomu bančnih delnic padla za 10 odstotkov. Frankfurtski DAX30 se je v torek znižal za skoraj dva odstotka in bil tudi danes ob 14.30 za pol odstotka v minusu 6.410 točk. Newyorški Dow Jones 12.932 točk je torkovo trgovanje končal za 0,59 odstotka v minusu, prav tolikšna je bila njegova izguba sredi srede. Evro nadaljuje pot navzdol Evro je danes padel na 1,2939 dolarja, kar je nova najnižja vrednost po januarju. Zlato je zdrsnilo na 1.580 dolarjev, cena lahke nafte je pod 96 dolarji, cena brenta pod 112 dolarji. Na Ljubljanski borzi je bilo v sredo daleč največ prometa, 592 tisoč evrov, s Krkinimi delnicami, ki so nihale med vrednostma 46,85 in 47,70 evra. Petrolove in Triglavove delnice so izgubile več kot dva odstotka. Med redkimi podražitvami omenimo Telekom. Ob desetih sklenjenih poslih so se najvišji sklepali pri 73 evrih.", "title": "Donos španskih obveznic spet nad šestimi odstotki", "keywords": "Gospodarstvo", "lang": "slovenian"}
{"body": "Uprava v ponedeljek na pogajanja z bankama Škofjeloški LTH, ki se spopada s hudimi težavami, je ostal še brez nadzornega sveta, saj je odstopilo pet članov. Kot je poročal Radio Slovenija, edini član nadzornega sveta ostaja predstavnik delavcev sindikalist Ladi Rožič. Že po seji nadzornega sveta pred dvema tednoma je odstopil tudi njegov predsednik Jože Stanič, tudi sam tretjinski lastnik LTH-ja, ki pa razlogov za odstop ne želi pojasnjevati. Nadzorni svet bi se moral sicer sestati v ponedeljek, ko naj bi znova odločal o usodi podjetja. Uprava se bo tako v ponedeljek sama pogajala z dvema bankama, ob neuspehu pa bo najverjetneje predlagala stečaj. Delavci še zmeraj brez dela plač Kot je znano, podjetje še zmeraj ni izplačalo dela januarske in februarske plače, obstala pa je tudi proizvodnja, zato so delavci pred kratkim izvedli štiriurno stavko. Vodstvo je v opravičilo za nastale razmere med drugim navedlo trditev, da je bil LTH vedno tvegano podjetje, saj imelo največ od 10 do 15 odstotkov kapitala, poslovni proces pa so financirale banke.", "title": "LTH ostal še brez nadzornikov", "keywords": "Gospodarstvo", "lang": "slovenian"}
{"body": "Moskva, Minsk - Rusija in Belorusija sta danes podpisali dodatno pogodbo k sporazumu o prenosu ruskega plina preko beloruskega ozemlja na Zahod. S podpisom pogodbe naj bi državi končali spor, v katerega sta se junija zapletli zaradi plačila dolga glede prenosa plina, poročajo tuje tiskovne agencije. Ruski plinski monopolist Gazprom je po besedah generalnega direktorja beloruskega plinskega podjetja Beltransgaz Vladimirja Majorova pristal na zahtevo Minska, kar pomeni, da bo za 1000 kubičnih metrov plina, prepeljanih na 100 kilometrov, plačal 1,88 dolarja. Pogodba, ki sta jo strani podpisali danes, dopolnjuje že obstoječo pogodbo med Beltransgazom in Gazpromom o prenosu plina na Zahod. Podpis pogodbe je poleg Majorova potrdila tudi beloruska vlada, medtem ko ruski gigant o dogodku še molči. Rusko-beloruski spor je izbruhnil konec junija, ko je Rusija zaradi spora o plačilu dolga v višini 192 milijonov dolarjev Belorusiji zmanjšala dobavo plina za 15 odstotkov. Ker Minsk dolga ni takoj poplačal, je Moskva dobavo plina postopoma zmanjšala za 60 odstotkov. Minsk je sicer trdil, da tudi Gazprom Belorusiji dolguje denar - za prenos plina preko beloruskega ozemlja v Evropo naj bi ji dolgoval 260 milijonov dolarjev. V sporu je prva popustila Belorusija, ki je odplačala svoj del dolga, Gazprom pa je Minsku plačal 228 milijonov dolarjev. Beloruski predsednik Aleksander Lukašenko je Rusijo zato pozval, naj plača še preostali del dolga. Rusko-beloruski spor so pozorno spremljali tudi v EU. Več evropskih držav, med njimi tudi Slovenija, je zaradi rusko-ukrajinskega spora v začetku lanskega leta namreč že ostalo brez ruskega plina. Nekatere države so bile zaradi tega resno prizadete, saj je Rusija dobavo plina ustavila sredi zime.", "title": "Rusija in Belorusija podpisali dodatni sporazum o prenosu plina", "keywords": "gospodarstvo;ekonomija", "lang": "slovenian"}
{"body": "London - Tečaji delnic na vodilnih evropskih borzah so današnje trgovanje po objavi podatkov o ameriški inflaciji in začetih novogradnjah v ZDA zaključili s precejšnjo rastjo. Nafta se je po nepričakovano velikem padcu zalog črnega zlata v ZDA močno podražila, okrepil pa se je tudi tečaj evra. Vrednost indeksa najpomembnejših podjetij v območju evra Eurostoxx 50 se je popravila za 1,20 odstotka na 2923,33 točke, podražile pa so se skoraj vse delnice v indeksu. V Londonu je indeks FTSE 100 pridobil 0,65 odstotka in končal pri 5320,26 točke, v Parizu se je indeks CAC 40 zvišal za 1,09 odstotka na 3875,82 točke, indeks DAX v Frankfurtu pa je pridobil kar 1,58 odstotka in se oblikoval pri 5903,43 točke, kar je največ po septembru lani. Indeks FTSE Italia All-Share v Milanu je pridobil 1,14 odstotka in zaključil dan pri 23.288,35 točke, indeks ATX na Dunaju se je zvišal za 1,23 odstotka na 2482,63 točke, indeks BUX v Budimpešti pa le 0,33 odstotka na 20.723,85 točke. Indeks Crobex v Zagrebu je pridobil 0,16 odstotka vrednosti in trgovanje sklenil pri 2025,70 točke, medtem ko je indeks beograjske borze Belex izgubil 2,02 odstotka in končal pri 645,90 točke. Na Wall Streetu je industrijski indeks Dow Jones približno štiri ure pred koncem trgovanja pri skoraj 10.486 točkah, kar je 0,32 odstotka več kot v torek. Tehnološki indeks Nasdaq pa je pridobil 0,71 odstotka in se nahaja na ravni 2217 točk. Na borzno trgovanje so vplivale predvsem pozitivne novice iz ZDA. Novembra so tako v ZDA začeli graditi 8,9 odstotka več stanovanjskih hiš in stanovanj, k čemur je pripomoglo tudi ugodno vreme, je sporočilo ameriško ministrstvo za trgovino. Podatek je v skladu s pričakovanji analitikov in kaže na okrevanja nepremičninskega trga, na katerem se je dejansko začela ameriška finančna kriza, ki je nato hitro prerasla v svetovno in svet pahnila v recesijo. Vlagatelje je razveselila tudi novica o novembrski rasti cen življenjskih potrebščin za 0,4 odstotka. November je bil tako prvi mesec od februarja, ko so v ZDA zabeležili mesečni dvig cen, kar po mnenju poznavalcev zmanjšuje strah pred morebitno deflacijsko spiralo. Istočasno pa je podatek o nespremenjeni jedrni inflaciji (brez cen hrane in energije) potrdil prepričanje, da bo počasno okrevanje gospodarstva še nekaj časa zadrževalo izrazitejšo rast cen in tako omogočilo nizke ravni obrestnih mer. Cena nafte je medtem po torkovem dvigu znova poskočila. Za 159-litrski sod zahodnoteksaške lahke nafte, ki bo dobavljena januarja, je treba trenutno na blagovni borzi v New Yorku odšteti 73,14 dolarja, kar je 2,45 dolarja več kot v torek. V Londonu se je severnomorska nafta brent medtem podražila za dolar na 73,05 dolarja. Na izrazit skok cen črnega zlata je vplivalo predvsem poročilo ameriškega vladnega urada za energetske informacije, da so se zaloge nafte v ZDA minuli teden zmanjšale za 3,7 milijona sodov, zaloge derivatov pa za 2,9 milijona sodov. Obe številki sta močno presegli pričakovanja analitikov. Razlog za padec zalog, še posebej kurilnega olja, je predvsem izrazito zimsko vreme v večjem delu ZDA v zadnjih dneh. Tečaj evra pa se je na krilih novic o inflaciji danes zvišal, potem ko je na začetku trgovanja dosegel celo najnižjo raven v zadnjih treh mesecih. Trenutno se giblje pri okoli 1,4580 dolarja, Evropska centralna banka pa je opoldne referenčni tečaj evra določila pri 1,4560 dolarja (v torek: 1,4541 dolarja).", "title": "Evropske borze po objavi ugodnih podatkov iz ZDA navzgor, držaja nafta in evro", "keywords": "gospodarstvo;ekonomija", "lang": "slovenian"}
{"body": "V mednarodnih deviznih rezervah višja uporaba evra Najnovejša študija Evropske centralne banke ECB o mednarodni vlogi evra kaže, da se je mednarodna vloga evra stabilizirala. Gibanja se glede na segmente denarnega trga sicer razlikujejo, a napovedi, da naj bi močan evro zamenjal ameriški dolar kot glavno svetovno valuto, se za zdaj še niso uresničile. Tako se je na mednarodnih trgih dolžniških instrumentov delež tovrstnih instrumentov, denominiranih v evrih, v zadnjem četrtletju 2007 v primerjavi z enakim obdobjem 2006 zmanjšal za odstotno točko na 32,2 odstotka, medtem ko je delež dolarja narasel na 43,2 odstotka. Padec gre na račun kratkoročnih instrumentov, medtem ko se je delež mednarodnih obveznic, denominiranih v evrih, nekoliko povečal. Spodbude za večjo mednarodno vlogo evra ni ECB uradno ne spodbuja mednarodne uporabe evra, vendar pa ocenjuje, da je njegova stabilna mednarodna vloga v njegovih mladih letih znak zaupanja v evropsko gospodarsko in monetarno unijo. Študija kaže, da je uporaba evra najvišja v članicah Evropske unije zunaj območja evra, v preostalih evropskih državah in državah v evropski soseščini. V nekaterih državah se uporablja za plačila v tujino, v nekaterih pa služi tudi kot rezervna valuta, s katero se državljani zaščitijo pred nihanjem domače valute in inflacijo. Nekoliko višja uporaba v bančnih poslih V mednarodnih bančnih dejavnostih se je delež evra v mednarodnih posojilih povišal za 1,1 odstotne točke, na 22,1 odstotka, v mednarodnih vlogah pa se je znižal za 1,8 odstotka, na 21,0 odstotka. Na mednarodnih valutnih trgih je delež trgovanja z evri ostal večinoma nespremenjen. Podatki Banke za mednarodne poravnave BIS kažejo, da je ostal delež evra leta 2007 glede na 2004 v vseh transakcijah na mednarodnih valutnih trgih praktično nespremenjen - pri 37 odstotkih. Jen in dolar z nižjim deležem Delež ameriškega dolarja in japonskega jena se je v tem času znižal za 2,4 oz. 3,7 odstotne točke, na 86,3 oz. 16,5 odstotka vsota deležev znese 200 odstotkov, ker sta obe valuti v poslu obračunani posamezno, povečal pa se je delež valut najhitreje rastočih držav v razvoju, kar kaže na njihovo hitro finančno integracijo v globalno gospodarstvo. Pri izvedenih finančnih instrumentih se je vloga evra razlikovala po tržnih segmentih. Pri valutnih izvedenih instrumentih so aprila 2007 prevladovali dolarski instrumenti s skoraj 89-odstotnim deležem, medtem ko je bil delež evrskih instrumentov 35-odstoten. Na trgu obrestnih finančnih izvedenih instrumentov pa je s skoraj 39-odstotnim deležem v skupnem prometu prevladoval evro. Delež evra v deviznih rezervah držav zunaj območja evra se je v zadnjih treh mesecih lanskega leta v primerjavi z zadnjim trimesečjem 2006, upoštevajoč trenutni devizni tečaj, povišal za 1,4 odstotne točke. Količina evrskih bankovcev v obtoku zunaj evrskega območja se je medtem leta 2007 še naprej zmerno povečevala in je ob koncu leta dosegla delež blizu 20 odstotkov vsega denarja v obtoku.", "title": "Globalna vloga evra se stabilizira", "keywords": "evro;uporaba;", "lang": "slovenian"}
{"body": "Skrivnost je razkrita Revoz naj bi izdeloval nov Renaultov kabriolet. Če se bo to res zgodilo, si lahko obetamo do 400 novih delovnih mest, trdi Lahovnik, ki dodaja, da moramo twinga zadržati v Sloveniji. Bo Revoz dobil posel? Odločitev o proizvodnji novega modela Renaulta, ki naj bi ga izdelovali zgolj v Novem mestu, bo padla v nekaj tednih, napoveduje minister za gospodarstvo Matej Lahovnik. Če bo Revoz posel res dobil, bi to lahko prineslo odprtje od 300 do 400 delovnih mest. Z Renaultom se pogovarjamo o tem, da bi v Sloveniji odprli povsem novo proizvodno linijo novega modela, dvoseda, neke vrste kabrioleta, ki je manj masoven proizvod kot twingo in ima neko izrazito tržno nišo, je pojasnil Lahovnik. To je lahko zanimiva proizvodnja za Slovenijo, povezana z od 300 do 400 posrednimi delovnimi mesti in multiplikativnimi učinki, je poudaril. Če bomo ocenili, da je zanimivo za Slovenijo, bomo proizvodnjo podprli z ustreznim subvencioniranjem, kot je to praksa v drugih državah EU, je dodal. Twingo mora ostati slovenski Pomembno je, da twingo ostane slovenski, poudarja Lahovnik. Trenutno v Revozu izdelujejo modela novi twingo in clio II. Proizvodna linija prvega je edina na svetu in zelo pomembno je, da tako tudi ostane, je poudaril minister. Kako bo s cliom II v prihodnje, pa je veliko odvisno od povpraševanja, ko se bodo subvencije in podobne mere iztekle, je še povedal. A tudi če bi zdaj preselili proizvodnjo clia II, bi Revoz še vedno delal v dveh polnih izmenah takšno je zagotovilo, ki ga imam jaz neposredno iz Revoza. Zagotovil, kam se seli proizvodnja znotraj posameznih tovarn, seveda ni, jih ne more biti, ko govorimo o tem, kaj bi bilo, če bi se povpraševanje znižalo, zato je pomembno, da država ustvarja določene pogoje, da pritegne proizvodnjo, ne samo obstoječih, ampak tudi novih modelov, je pojasnil. Mene bi zelo zelo zaskrbelo, če bi še kje zrasla kakšna tovarna, ki bi bila pripravljena na to, da se proizvaja twingo, je menil, a dodal, da za zdaj nimajo nikakršnih informacij o tem, niti ne o selitvi clia 2.", "title": "Nov model, nova delovna mesta", "keywords": "revoz;renault;twingo;clio", "lang": "slovenian"}
{"body": "Predloga spremljata proračunske dokumente Država naj bi v prihodnjih dveh letih prodala 80 nepremičnin v skupni okvirni vrednosti 58,8 milijona evrov. Tako vsaj predvidevata predloga odlokov o letnem načrtu razpolaganja z nepremičnim premoženjem države v posamični vrednosti nad 300.000 evri za organe državne uprave in za pravosodne organe za leti 2010 in 2011. Preberite več Leta 2011 umik protikriznih ukrepov? Predloga spremljata proračunske dokumente Oba predloga sta v obravnavi v DZ-ju in spremljata proračunske dokumente za prihodnji dve leti. Če ju poslanci ne bodo potrdili, upravljalci nepremičnin ne bodo mogli prodati na dražbi, zamenjati ali podariti, je pojasnila ministrica za javno upravo Irma Pavlinič Krebs. Največ nepremičnin v lasti Morsa Na seznam za prodajo je v letu 2010 uvrščenih 52 nepremičnin v skupni okvirni vrednosti 43,3 milijona evrov, na seznam za prodajo v letu 2011 pa 28 nepremičnin v skupni okvirni vrednosti 15,5 milijona evrov. Največ zemljišč, stavb in stanovanj z obeh seznamov ima v lasti ministrstvo za obrambo.", "title": "Država z nepremičninami na lov za 60 milijoni?", "keywords": "Gospodarstvo", "lang": "slovenian"}
{"body": "Izredna revizija poslovanja Steklarske nove je razkrila vrsto nepravilnosti. Družba s prihodki od prodaje ni pokrivala niti osnovnih stroškov, kljub temu pa vodstvo ni ukrepalo, ugotavljajo. Revizija je pokazala na vrsto nepravilnosti v poslovanju Steklarske nove. Izredna revizija poslovanja Steklarske nove od januarja 2005 do uvedbe stečaja maja letos, ki jo je kot večinska lastnica naročila Kapitalska družba Kad je pokazala številne nepravilnosti, predvsem pa opustitev dolžnih ravnanj uprave in nadzornega sveta. Z izsledki revizije bo Kad v četrtek seznanil tudi predstavnike delavcev Steklarske nove. Po mnenju Kada različne poslovne transakcije Steklarske nove v letih 2005 do 2008 niso bile skladne z veljavno zakonodajo in so povzročile znižanje vrednosti sredstev ter poslabšanje finančnega položaja družbe in posledično stečaj družbe. Z izgubo že od leta 2003 Družba je imela v celotnem revidiranem obdobju negativen obratni kapital ter je vse od začetka poslovanja konec leta 2003 poslovala z izgubo. Niti izvedeni postopek prisilne poravnave v letu 2006, v katerem so bile odpisane obveznosti družbe v višini 80 odstotkov, tega stanja ni spremenil, so pojasnili. Družba je s prisilno poravnavo in finančno reorganizacijo zgolj začasno sanirala vire financiranja in se delno razbremenila obveznosti. Hkrati s prisilno poravnavo pa ni izvedla tudi poslovne sanacije, zato je še naprej poslovala z visoko izgubo in bila že konec leta 2006 kapitalsko neustrezna. Družba je v letu 2006, ko je začela zamujati s plačilom davkov in prispevkov od plač za zaposlene, postala tudi nelikvidna, so poudarili v Kadu. Družba s prihodki od prodaje ni pokrila niti osnovnih stroškov. Da bi družba lahko ohranila proizvodnjo, je morala najprej plačati dobaviteljem in izplačati plače zaposlenim, odlagala je vračila bančnih posojil, za plačilo prispevkov in davkov iz naslova plač pa ji je zmanjkalo sredstev, so opozorili v Kadu. Zato je odlašala s plačilom prispevkov, določene stroške dela je obračunavala preko dnevnic ali avtorskih pogodb, nekaj zaposlenih pa je poslovodstvo prerazporedilo na invalidsko podjetje, s čimer dela prispevkov zanje ni bilo treba plačati. Z dodatnim zadolževanjem za pokrivanje tekoče plačilne nesposobnosti si je družba ustvarila tudi dodatne finančne odhodke ter povečala obveznosti, ki jih ni bila sposobna poravnati, opozarja Kad. Stečaj bi morali razglasiti že pred dvema letoma Poslovodstvo bi moralo ukrepati že leta 2006, če se razmere ne bi izboljšale, pa že konec leta 2007 vložiti predlog za začetek stečajnega postopka. Dejansko pa se je to zgodilo šele v letu 2009, potem ko je Kad zavrnil predlog za povečanje osnovnega kapitala družbe. Glede na izsledke izredne revizije so bili člani nadzornega sveta ustrezno seznanjeni s slabim finančnim položajem družbe, vendar pa revizorji razen poudarjanja potrebe po dokapitalizaciji niso zasledili konkretnih zahtev po ukrepih, ki bi odpravili vsebinske razloge za slabo poslovanje in nelikvidnost. Kad Storili smo vse Uprava Kada navaja, da je v danih razmerah, od prenosa družbe v njegovo upravljanje septembra lani, storila vse, da bi se poslovanje družbe ustrezno saniralo in s tem ohranilo čim več delovnih mest. Vsi predlogi in pobude uprave Kada za primeren ter upravičen način sanacije in prestrukturiranja družbe, ki bi jo poleg lastnika podprli tudi drugi deležniki družbe, so naleteli na negativen odziv.", "title": "Družba tonila, vodstvo stalo križem rok", "keywords": "kad;steklarska;nova;izredna;revizija", "lang": "slovenian"}
{"body": "Grčija potrebuje tuje vlagatelje za odplačilo dolgov Malo kaj kriči nesramno bogat v tolikšni meri kot posedovanje lastnega otoka. Richard Branson ima karibski Neckar, milijarderska brata Barclay Brecqhou na Kanalskih otokih, medtem ko se je Aristotel Onassis poročil z Jackie Kennedy na Skorpiosu, njegovem grškem zatočišču. Zdaj se je Grčija v obupanem poskusu povrnitve svojega megalomanskega dolga odločila bogatim in slavnim olajšati izpolnitev njihovih sanj s prodajo in dolgoročnimi najemi nekaterih izmed 6.000 grških otokov. Zanimajo se Rusi in Kitajci Eno izmed območij na prodaj leži v bližini Mikonosa, ene izmed najbolj priljubljenih turističnih destinacij v Grčiji. Tretjinski lastnik območja je grška vlada, ki zdaj išče kupca, ki bi bil pripravljen investirati denar in postaviti razkošen turistični kompleks. Potencialni vlagatelji, ki se zanimajo za nepremičnine na otoku Rodosu, so večinoma Rusi in Kitajci. Vlagatelji iz obeh držav iščejo pristni Mediteran, ki bi ga ponudili svojim vse premožnejšim zgornjim slojem prebivalstva. Roman Abramovič, milijarderski lastnik nogometnega kluba Chelsea, je med tistimi, ki naj bi se zanimali za nakup. Otok že za dva milijona Grčija je bila prisiljena uporabiti najbolj skrajne in obupane metode, potem ko sta jo prejšnji mesec s 110 milijard evrov vrednim svežnjem pomoči reševala EU in IMF. Grčija se je v krizo pognala z desetletjem nespametnega zapravljanja, po katerem so živčni vlagatelji dvignili stroške posojil na neznosne ravni. Prodaja otoka - ali prepričanje člana mednarodne elite, da se odloči za dolgoročni najem - bi Grčiji pomagala napolniti mošnjiček. Spletna stran Private Islands Zasebni otoki v prodajo ponuja Nafsiko, 500 hektarjev velik otok v Jonskem morju. Cena? 15 milijonov evrov. A nekatere druge lahko kupite že za 2 milijona evrov, kar je manj, kot boste odšteli za hišo v kateri izmed evropskih prestolnic. Nekateri izmed številnih grških otokov so tako majceni, da bi nanje komaj spravili en ležalnik. Le 227 otokov je poseljenih, tako da je na odločitev o prodaji otokov vplivala tudi nesposobnost države, da bi na večini otokov poskrbela za osnovno infrastrukturo ali nadzor. Vlada upa, da bosta prodaja in najem otokov privabila vlagatelje, z njimi pa nove službe in obdavčljiv dohodek. Razprodaja železnic Žalosten sem - razprodaja otokov ali območij, ki pripadajo grškim prebivalcem, bi morala biti skrajna rešitev, je povedal Makis Perdikaris, direktor družbe Greek Island Properties. A prvo, kar je treba storiti, je razviti gospodarstvo in privabiti tuje vlagatelje, ki bi zagotovili potrebno infrastrukturo. Cilj je dobiti denar. V svoji bitki zbiranja sredstev Grčija načrtuje tudi prodajo svoje železniške in vodne družbe. Kitajski vlagatelji naj bi se zanimali za grške železnice, saj že zdaj nadzirajo nekatera pristanišča. Vlada je napovedala tudi izvoz olivnega olja na Kitajsko. Na borznih trgih so prodajo otokov že pozdravili. Cene nepremičnin so po majskih nemirih v Atenah padle za od 10 do 20 odstotkov, saj je slaba reklama odgnala turiste. Grška turistična sezona se je tako začela izjemno počasi in večina agencij ponuja cel kup posebnih ponudb in popustov.", "title": "Reševanje gospodarstva po grško prodaja otokov", "keywords": "Svet;Gospodarstvo;Ture avanture", "lang": "slovenian"}
{"body": "Ljubljana - Ljubljansko okrožno sodišče je danes sprejelo sklep, da se postopek prisilne poravnave v družbi G7 ustavi in se začne stečajni postopek. Čeprav je za sanacijo poslovanja največje družbe za varovanje v državi glasovala večina upnikov, pa vsota njihovih glasov ni dosegla zahtevane višine. Proti so namreč, kot smo napovedali, glasovali NLB, ZPIZ in Durs, ki bodo tudi \"izgubili\" največ svojih terjatev. Vodstvo G7 je namreč v okviru prisilne poravnave obljubljalo nizko, a še vedno sedemodstotno poplačilo navadnih upnikov, s stečajem pa naj svojih terjatev ne bi dobili v celoti vrnjenih niti prednostni upniki, med njimi tudi zaposleni. Že pred dnevi je sicer direktor G7 Aleš Božič pojasnil, da bo skupina G7 kljub stečaju poslovala naprej, saj hčerinske družbe obdržijo licence, zaposleni, ki jih je še vedno okoli 1200 pa da bodo vse naloge za naročnike še naprej izvajali odgovorno in strokovno. Delo upravitelja bo tako kot v prisilni poravnavi opravljala Sonja Krajnčič.", "title": "Uradno: Družba za varovanje G7 gre v stečaj", "keywords": "gospodarstvo;ekonomija", "lang": "slovenian"}
{"body": "Jutri bo državna volilna komisija razpravljala o zahtevi lani začasno suspendiranega sodnika Milka Škoberneta, da mu izplača polovico nagrade za lansko in letošnje vodenje okrajne volilne komisije v Laškem. Sodnik Milko Škoberne zahteva polovico nagrade oziroma nekaj tisoč evrov neto za lansko in letošnje vodenje okrajne volilne komisije v Laškem, vendar Delo navaja svoje vire, da mu je državna volilna komisija (DVK) ne namerava dati. Namreč, ne gre za plačo, ampak nadomestilo za opravljanje funkcije, ki je ne opravlja, so povedali, potem ko je Škoberne v zahtevi zapisal, da mu kljub suspenzu pripada polovična sodniška plača. \"Nakažite takoj, da se izognete obrestim\" Suspendirani sodnik zahteva tudi izplačilo nagrade za vse morebitne prihodnje volitve (zagotovo bodo predsedniške) in referendume, ko še ne bo mogel voditi okrajne volilne komisije. Sodnik je bil sicer februarja lani suspendiran, potem ko je bil osumljen zlorabe sodniške funkcije oziroma suma prejemanja podkupnine. DVK je njegovo vodenje okrajne volilne komisije zamrznila marca lani, saj jo lahko vodi le sodnik. Škoberne sicer predlaga, naj mu denar nakažejo tako in se izognejo zamudnim obrestim in \"nepotrebni sodni poti\".", "title": "Odstavljeni sodnik hoče nagrado za nedelo", "keywords": "škoberne", "lang": "slovenian"}
{"body": "Potem ko je Stanislav Valant kot zadnji tajkun odletel z vrha NFD Holdinga, je zdaj izgubil še nadzor nad Kranjsko Savo. Delničarji ga namreč niso ponovno izvolili v nadzorni svet. Še več, nova Savina nadzornika iz vrst NFD sta Valantova sovražnika.", "title": "Valant odletel tudi iz Save", "keywords": "stanisla;valant;sava;kranj;tajkun;nadzorni;svet;izvolitev", "lang": "slovenian"}
{"body": "tokio - Tečaji delnic na vodilni azijski borzi v Tokiu so se danes v povprečju zvišali. Indeks Nikkei, ki ga izračunavajo na podlagi vrednosti 225 najpomembnejših delnic, je trgovanje končal pri vrednosti 9345,55 točke. To je za 264,03 točke oz. 2,91 odstotka več kot v petek. Po precejšnjih izgubah minuli teden si je tokijska borza danes opomogla. Zaskrbljenost zaradi finančnih težav investicijskega holdinga Dubai World se je nekoliko umirila, k višjim tečajem delnic pa je prispeval tudi rahel padec jena v primerjavi z dolarjem. Vlagatelji so se zato znova nekoliko bolj zanimali za nakup delnic največjih japonskih izvoznikov. Nekoliko manj od pričakovanj analitikov se je oktobra okrepila japonska industrijska proizvodnja. V mesečni primerjavi je bila višje za pol odstotka, je danes po poročanju tujih tiskovnih agencij sporočilo ministrstvo za gospodarstvo, trgovino in industrijo. Septembra se je industrijska proizvodnja v primerjavi z avgustom zvišala za 2,1 odstotka. Sicer pa je konec minulega tedna vlada premiera Jukia Hatojame začela priprave na morebitno sprejetje novega svežnja ukrepov za spodbudo gospodarstvu, da bi se tako drugo največje gospodarstvo na svetu laže spopadlo z naraščajočim tečajem jena in posledičnim dogajanjem na kapitalskem trgu. Načrtovani sveženj naj bi bil po poročanju tiskovnih agencij vreden 31 milijard dolarjev. Wall Street je minuli teden sklenil s padcem. Delniški indeks Dow Jones je v petek trgovanje končal pri 10.309,92 točke, kar je za 154,48 oz. 1,48 odstotka manj kot v četrtek. Tehnološki indeks Nasdaq pa je izgubil 37,61 točke oz. 1,73 odstotka in se ustavil pri 2138,44 točke. Nafta se je v današnjem elektronskem trgovanju v Aziji podražila na skoraj 77 dolarjev za 159-litrski sod, saj na trgu še vedno prevladuje bojazen pred posledicami finančnih težav investicijskega holdinga Dubai World. Zahodnoteksaška lahka nafta z januarskim dobavnim rokom se je podražila za 63 centov na 76,68 dolarja za 159-litrski sod. V petek se je pocenila za 1,91 dolarja. Danes so dražje tudi januarske terminske pogodbe za nafto brent, s katero se v Londonu trguje po 77,64 dolarja, kar je za 46 centov več kot v petek. V petek so dogajanje na finančnih in tudi naftnem trgu zaznamovale težave dubajske investicijske družbe Dubai World, ki je zaprosila za odlog plačila dolga v višini 60 milijard dolarjev. Centralna banka Združenih arabskih emiratov je nato v nedeljo napovedala, da lahko tujim in domačim bankam ponudi dodatna sredstva, s čimer naj bi zajezila bojazni zaradi morebitne prevelike izpostavljenosti nekaterih bank do dubajskega investicijskega holdinga. Dolgoročno pa se cene nafte in njenih derivatov po mnenju nekaterih analitikov, ki jih povzema ameriška tiskovna agencija AP, ne bodo bistveno znižale, tudi zaradi pričakovano nizkega tečaja dolarja. Tako naj bi se cene nafte gibale v razponu od srede 70 do nekaj nad 80 dolarji za 159-litrski sod, menijo analitiki.", "title": "Nikkei višje za skoraj tri odstotke, nafta danes dražja", "keywords": "gospodarstvo;ekonomija", "lang": "slovenian"}
{"body": "Koprski župan Boris Popovič ministra za šolstvo in šport Igorja Lukšiča poziva, naj razveljavi diskriminatorni razpis za sofinanciranje investicij v športno infrastrukturo. Popovič v dopisu Lukšiču navaja, da Mestna občina Koper izvaja projekt izgradnje mestnega nogometnega in atletskega stadiona. Po preučitvi razpisa pa so ugotovili, da so zlasti merila za izbor projektov diskriminatorna in s tem kršijo ustavna načela enakopravnosti in pravne države. Iz vsebine razpisa pa je razvidno, da so že vnaprej izločeni morebitni prijavitelji Obalno-kraške, Savinjske, Gorenjske, Podravske in Koroške regije, medtem ko je Osrednjeslovenska regija privilegirana. Merila, kot sta načrtovano število prireditev na mednarodni ravni in število novih delovnih mest, pa po Popovičevem mnenju povsem jasno privilegirajo točno določenega prijavitelja. Zato ministra Lukšiča poziva, naj najpozneje do 21. julija spremeni javni razpis oziroma ga razveljavi ter omogoči enakopravno prijavo vseh slovenskih regij.", "title": "Popovič: Lukšič, spremeni razpis", "keywords": "boris popovič;politik;igor lukšič;minister;športni park stožice;izdelek;produkt", "lang": "slovenian"}
{"body": "Ljubljana - \"Prevzemna aktivnost je v veliki meri odvisna od prihodnjih denarnih tokov. Če bodo podjetja poslovala dobro in bodo imela presežek pozitivnega denarnega toka, se bo povečala tudi prevzemna aktivnost,\" je ob včerajšnjem odprtju novih prostorov v Ljubljani povedala predsednica uprave Probanke Romana Pajenk. Od začetka leta do konca julija je ATVP izdala zgolj štiri dovoljenja za objavo prevzemne ponudbe, medtem ko je lani izdala 20 dovoljenj, leta 2007 pa 35. Skupina Probanka je v prvih osmih mesecih letošnjega leta ustvarila 5,1 milijona evrov dobička pred davki, od česar je matična družba prispevala 4,1 milijona evrov dobička, je še povedala Pajenkova in dodala, da so s tem že presegli rezultate iz celega leta 2008. Z zaplembo delnic Infonda Holdinga, Centra Naložb in Pivovarne Laško je Probanka v celoti \"zaprla\" svojo izpostavljenost do Infonda Holdinga in pri tem ni ustvarila izgube, zatrjuje Pajenkova, ki dodaja, da iz financiranja prevzemov niso imeli nobenih odpisov. Kot zanimivost povejmo, da je Probanka nove poslovne prostore, za katere je skupaj z obnovo odštela štiri milijone evrov, kupila od Avtotehne, ki jo lastniško obvladujeta njen generalni direktor Jordan Kocjančič in poslovnež Tomaž Ročnik, brat Pajenkove, do letošnje pomladi pa je bila med največjimi lastniki tudi Probanka. Več kazalcev poslovanja Probanke si lahko pogledate na spletni strani Poslovnega Dnevnika pod ikono analize podjetij ali na tej povezavi.", "title": "Romana Pajenk: Iz financiranja prevzemov Probanka ni imela odpisov", "keywords": "gospodarstvo;ekonomija", "lang": "slovenian"}
{"body": "Tokio - Japonski proizvajalec elektronike Sharp je v četrtletju, ki se je sklenilo z junijem, zabeležil 138,4 milijarde jenov (1,44 milijarde evrov) čiste izgube, potem ko je ta v enakem obdobju leto dni pred tem znašala 49,3 milijarde jenov (512,5 milijona evrov). Hkrati z objavo poslovnih rezultatov je Sharp napovedal ukinitev 5000 delovnih mest. Kot so po poročanju francoske tiskovne agencije AFP pojasnili v japonskem podjetju, so v obravnavanem obdobju vknjižili 94,1 milijarde jenov (978,2 milijona evrov) izgube iz poslovanja. Enako obdobje lani so sklenili z dobičkom iz poslovanja v višini 3,5 milijarde jenov (36,4 milijona evrov). Prodaja Sharpa se je medtem med aprilom in junijem v letni primerjavi zmanjšala za 28,4 odstotka na 458,6 milijarde jenov (4,77 milijarde evrov). V družbi, katere temeljni stebri - televizorji, zasloni s tekočimi kristali (LCD) in izdelki, vezani na sončne panele - imajo težave, so danes napovedali, da bodo do marca ukinili 5000 delovnih mest. Dodali so, da je krčenje števila zaposlenih del poskusa fiksne stroške znižati za 100 milijard jenov (1,04 milijarde evrov), s čimer želijo očistiti bilanco podjetja. Poleg tega so v Sharpu znižali napoved za tekoče finančno leto, ki se bo sklenilo konec marca 2013. Po novem pričakujejo, da bodo zabeležili 250 milijard jenov (2,6 milijarde evrov) čiste izgube, potem ko so prej ocenjevali, da bodo leto sklenili s 30 milijardami jenov (311,9 milijona evrov) izgube.", "title": "Sharp ob veliki izgubi napovedal ukinitev 5000 delovnih mest", "keywords": "gospodarstvo;ekonomija", "lang": "slovenian"}
{"body": "Absurd. Eno nezavarovano leto stane tri odstotke več vse življenje. Dopolnilno zavarovanje. Bralka je na dom po skoraj treh letih plačevanja premij za dopolnilno zdravstveno zavarovanje od Vzajemne prejela obvestilo, da se premija draži, z marcem bo namesto zdajšnjih 23,25 evra (brez popusta) znašala 24,62 evra. Vendar znesek na prejeti položnici (25,36 evra) ni bil enak tistemu na obvestilu. Zanima jo, zakaj. Na Vzajemni so pojasnili, da ima naša bralka najverjetneje triodstotni pribitek na premijo, ker je bila več kot eno leto nezavarovana. Vzajemnine premije od marca višje 23,25 evra znaša stara premija za Vzajemnine zavarovance. S triodstotnim popustom je zavarovanec plačal 22,55 evra. 24,62 evra znaša nova premija za dopolnilno zdravstveno zavarovanje pri Vzajemni. S triodstotnim popustom 23,88 evra. Vse življenje višja premija Bralka je potrdila, da je bila res kakšno leto nezavarovana, in sicer je morala ob zamenjavi delodajalca plačevanje omenjenega zavarovanja prevzeti sama, a tega ni storila. \"To je bilo pred tremi leti. Zakaj bi še vedno morala plačevati pribitek?\" se sprašuje. Na Vzajemni so odgovorili, da pribitek po zakonu ostane, vse dokler se dopolnilno zdravstveno zavarovanje plačuje: \"Pribitek na premijo so dali zato, da bi se spodbudila zavarovanost pri čim nižji starosti. Če ne bi bilo pribitka, bi bilo več špekulacij v smislu, kdaj bi se nam dejansko 'izplačalo' vstopati v zavarovanje.\" Podobno so razložili na ministrstvu za zdravje in dodali, da se za vsako nezavarovano leto premija poveča za tri odstotke, vendar največ do 80 odstotkov. Na omenjenem ministrstvu so povedali, da se z novimi predlogi zakona o zdravstvenem varstvu in zdravstvenem zavarovanju predvideva tudi ukinitev dopolnilnega zdravstvenega zavarovanja. \"Zato takšna določila ne bodo prišla v poštev,” so dodali.", "title": "Prekinitev krepko udari po žepu", "keywords": "zdravstveno zavarovanje;izdelek;produkt;preklic;odpoklic;vpoklic;vzajemna;finance;finančno podjetje;borza;sklad", "lang": "slovenian"}
{"body": "Cerani novici ne more verjeti Podjetja iz skupine Pivovarna Laško so na okrožno sodišče v Mariboru vložila predlog za začetek stečajnega postopka družb Infond Holding in Center naložbe. Cerani je osupel. Podjetja Pivovarna Laško, Pivovarna Union, Radenska, Fructal in Delo, ki sestavljajo skupino, imajo namreč do Infonda Holdinga in Centra naložbe terjatve, ki so jih tako želele zaščititi ter zagotoviti enakopravno poplačilo upnikov. Ocenjujejo namreč, da je podana zakonska domneva o trajni nelikvidnosti teh družb in posledično insolventnosti. In to je podlaga za začetek stečajnega postopka, ki pa bi ga po njihovih besedah sicer morali družbi podati sami. Cerani Ta poteza je neverjetna Pred dnevi so delničarji Infonda Holdinga sklenili družbo dokapitalizirati in osnovni kapital povečati za 206 milijonov evrov. Prav zato direktor Infonda Holdinga Pierpaolo Cerani ne more verjeti, da je Pivovarna Laško vložila predlog za stečaj, še posebej zdaj, ko bo družba z vstopom ameriškega strateškega partnerja dobila 200 milijonov evrov svežega kapitala. Ta poteza vodstva Pivovarne Laško je neverjetna, je dejal. Še bolj neverjetno pa se mu zdi, da je predlog za stečaj dal prvi mož Laškega Dušan Zorko, ki je pred nekaj meseci podpisal pogodbo o posojilu Infond Holdingu in Centru Naložbe s strani podjetij iz skupine Laško. Takrat je bil Zorko predsednik uprave Pivovarne Union, Laško pa je vodil še vedno največji lastnik Infond Holdinga Boško Šrot. Če gresta Infond Holding in Center Naložbe v stečaj, bo Pivovarna Laško izgubila približno 130 milijonov evrov, to pa pomeni tudi izgubo za vse delničarje Laškega, je poudaril Cerani. Kakšen bo dogovor z bankami? Ponovil je, da bi njegova družba s svežim kapitalom poplačala nekatere obveznosti, pri uresničitvi pogodbe pa je edini pogoj, da se sklene dogovor s slovenskimi bankami. Prav banke pa so pred meseci zaradi neplačanih milijonskih posojil Infond Holding razlastile in zaplenile njegovo premoženje v Mercatorju in Pivovarni Laško. Nekdanji posredni lastnik Infonda Šrot naj bi proti bankam zato že vložil tožbe. Nova skupščina že v petek Cerani je sicer še napovedal, da bo Infond Holding najverjetneje v petek sklical novo skupščino družbe, na kateri bodo odločali o vstopu zasebnega sklada Global Emerging Markets, s katerim so podpisali pogodbo, v lastniško strukturo Infond Holdinga.", "title": "V Laškem želijo stečaj Infonda Holdinga", "keywords": "šrot;Pierpaolo Cerani;infond;holdnig;laško;pivovarna;tajkun;stečaj", "lang": "slovenian"}
{"body": "Tektonski premiki na trgu surovin prizadeli tudi Wall Street Cene surovin so v četrtek doživele strahovit padec, ki je spominjal na splošno paniko ob zlomu banke Lehman Brothers. Nafta je celo imela rekordne izgube. Vrednost lahke nafte je zdrsnila za 12 dolarjev in se prvič po marcu spustila pod 100 dolarjev, danes pa se je popravek nadaljeval in videli smo padec pod 95 dolarjev. Še bolj dramatično se je ta teden krivulja obrnila navzdol pri srebru, ki je prej več mesecev poznalo le pot navzgor in je aprila doseglo skoraj 50 dolarjev. Danes je njegova cena le še dobrih 34 dolarjev. Vse kaže na največji tedenski padec srebra v zadnjih 30 letih, saj je ta plemenita kovina izgubila že 25 odstotkov! Balon spušča zrak, toda ali se bo razpočil? Na zaslonih je vse rdeče, takšnih spektakularnih padcev nismo vajeni. Vlagatelji likvidirajo svoje dolge pozicije, trg se bo prečistil in nekaterih turistov , ki so se vlaku pridružili v napačnem trenutku, ne bo več, so dogajanje slikovito opisovali trgovci, ki si niso enotni, ali je balon prenapihnjenih vrednosti surovin dokončno začel popuščati ali pa gre le za občutno motnjo pred novo potjo navzgor. Toda vsi se strinjajo navzgor je šlo prehitro in številne surovine so bile prenapihnjene. Finančne krivulje Dolar je na začetku tedna dosegel celo zgodovinsko dno v primerjavi z najpomembnejšimi valutami. ECB junija najbrž ne bo dvignil obresti Med vzroki za četrtkov polom na surovinskih trgih je tudi slabša novica s trga dela. V ZDA je zadnji teden število zahtevkov za denarno nadomestilo v času brezposelnosti doseglo osemmesečni vrh, kar je slab signal pred današnjo objavo podatka o aprilski brezposelnosti. Skrbi tudi, da se je v prvem četrtletju upočasnila rast produktivnosti. Dolar se je vidno okrepil, pomagal mu je tudi signal z zasedanja Evropske centralne banke, da naslednji mesec verjetno ne bo zvišala obrestne mere. Za evro je bilo treba ob 11.30 plačati dobrih 1,453 dolarja. Tečaji delnic v prvi kotaciji MERCATOR +1,82 %70,20 EUR PETROL+1,13 %233,00 KRKA +0,43 %58,75 GORENJE -0,00 %10,80 INTEREUROPA -0,00 %2,10 NOVA KBM -0,56 %8,85 TELEKOM-1,82 %70,20 LUKA KOPER-2,29 %12,605 Adidasove delnice rekordno visoko Delnice na Wall Streetu seveda niso bile imune na padce surovin. Dow Jones 12.584 točk se je v četrtek znižal četrtič zapored, tokrat za 1,1 odstotka. V Evropi so bili padci zelo zmerni, pomagali pa so nekateri spodbudni četrtletni poslovni rezultati. Navdušil je zlasti Adidas, ki je prodajo na letni ravni povišal za 22 odstotkov, podobno tudi čisti dobiček. Ljubljanska borza je teden končala z drugim zaporednim plusom. Indeks SBI TOP 778 točk se je v petek zvišal za 0,59 odstotka, potem ko so se ob 146 tisoč evrih prometa spet opazneje povzpele Mercatorjeve delnice in dosegle 168 evrov. S Krko je bilo za 589 tisoč evrov prometa, njena cena se je zvišala za pol odstotka.", "title": "Turisti so se opekli v srebrnem rudniku", "keywords": "Gospodarstvo", "lang": "slovenian"}
{"body": "Ukrep razporejanja na čakanje sprožil buren odziv Vsi delavci Slovenskih železnic, ki so morali v okviru varčevalnih ukrepov na začasno čakanje, se bodo s 1. julijem vrnili v službo. Na začasno čakanje na delo je bilo januarja in marca skupno napotenih 1.353 delavcev, trenutno pa jih je na čakanju še 887. Ukrep je med delavci sicer sprožil buren odziv, saj so vodstvu, še zlasti delavskemu direktorju Albertu Pavliču in predsedniku sveta delavcev Silvu Berdajsu očitali vpliv na oblikovanje seznama napotenih na čakanje. A svet delavcev jima je pozneje izglasoval zaupnico. Prezaposlenost bodo reševali z upokojevanjem Slovenske železnice so že ob uvedbi ukrepa začasnega čakanja na delo poudarjale, da zaposleni, ki so vanj vključeni, ohranjajo vse pravice in obveznosti iz delovnega razmerja ter prejemajo 85 odstotkov nadomestila plače. Vodstvo železnic je tedaj ugotavljalo tudi, da se bodo v družbi izognili klasičnemu ugotavljanju presežnih delavcev. Prezaposlenost bodo Slovenske železnice reševale z upokojevanjem in prerazporeditvijo invalidov v invalidsko podjetje. Do leta 2012 bo na železnicah kar 1.361 zaposlenih, ki bodo izpolnjevali pogoje za upokojitev, ali pa jim bosta do te manjkali še največ dve leti.", "title": "SŽ Delavci s čakanja nazaj na delo", "keywords": "Gospodarstvo", "lang": "slovenian"}
{"body": "Vse naše sile gredo sedaj v sanacijo gospodarstva, je zadovoljna premierka Bratuškova, ki da so jo kolegi iz drugih držav na vrhu EU zelo hvalili. Po dobro opravljenem delu v bančnem sektorju bomo v naslednjem letu vse naše sile usmerili v nadaljnjo sanacijo gospodarstva, pomoč mladim in zdravstveno reformo, je po vrhu EU v Bruslju poudarila premierka Alenka Bratušek. Zanimanje za Telekom in Aerodrom Ljubljana je po njenih besedah veliko. \"V luči reševanja bančnih težav je bila Slovenija v zadnjih osmih mesecih ob robu vrha vedno tema kot država, ki ima probleme, to je bilo prvič, da me kolegi niso spraševali, ali bomo lahko bančne probleme rešili sami,\" je pojasnila premierka. \"Dobila sem veliko čestitk za dobro opravljeno delo v bančnem sektorju, zdaj nas pa čaka delo na področju gospodarstva, zato da dosedanje delo ne bi bilo zaman,\" je izpostavila. S čestitkami pa so po njenih navedbah prišle tudi besede, da nas kar nekaj dela še čaka, česar se celotna vlada in koalicija še kako zavedata. Tujci si želijo naših podjetij Ključni del sanacije gospodarstva je privatizacija. Premierka zanimanja Nemcev za Telekom, Italijanov za Aerodrom Ljubljana in Francozov za Novo Kreditno banko Maribor ni želela podrobno komentirati, poudarila je le, da je interes za Telekom in Aerodrom velik. \"Za Telekom in Aerodrom smo že našli finančne svetovalce, ki bodo pomagali pri prodaji. Lahko potrdim, da je za Telekom in Aerodrom velik interes, za banko je bilo pa do nedavnega malo manj interesa, po posredovanju države se bo morda nekoliko povečal,\" je menila. Ob tem je izrecno poudarila, da se ne bo sklepalo \"nikakršnih kupčij kar tako\" in da bo moralo vse potekati zelo transparentno. \"Ne bomo se dogovarjali pod mizo ali z vsakim posebej, vsi postopki bodo potekali popolnoma transparentno, z javnimi razpisi,\" je dejala. Transparentnost je po premierkinih besedah izjemno pomembna, ker je \"zaupanje ljudi v privatizacijo v tem trenutku enako nič\". Bratuškova sicer ob tem poudarja, da za to ni kriva ona ali njena vlada, temveč napačni koraki v preteklosti. Privatizacija v preteklosti je namreč po njenih navedbah v Sloveniji pustila velik negativen pečat, kar je sedaj treba spremeniti in pokazati, da vstop tujega partnerja v podjetje in umik države ni nekaj slabega, ampak pozitivnega. Za privatizacijo je po premierkinih besedah pripravljen zelo podroben časovni načrt, ki pa ga ne želijo javno razkriti, da ne bi bilo pritiskov. \"Absolutno je pa naš načrt, da se te prodaje, ki se zdaj začenjajo, končajo v naslednjem letu,\" je sklenila.", "title": "Bratuškovo trepljali po rami", "keywords": "alenka bratušek;privatizacija", "lang": "slovenian"}
{"body": "V ZDA novo upanje, v Frankfurtu to dopoldne krepki dobički Spodbudne novice z razvitih borz so pomagale tudi slovenskim blue-chipom, tako da je indeks SBI20 pridobil 2,5 odstotka in je spet nad 10.000 točkami. Naš trg je tako v dveh dneh pridobil že tri četrtine tistega, kar je v veliki razprodaji izgubil na začetku tedna. Tudi danes je bil promet s Krko zelo visok pet milijonov evrov, pri čemer je enotni tečaj porasel za 3,3 odstotka. Od 728 poslov so najvišji dosegli 117,5 evra. Petrol je dražji za 3,8 odstotka, Sava in Aerodrom pa za okrog pet odstotkov, če omenimo papirje, ki so zrasli bolj kot SBI20. Na koncu dneva je Pivovarna Laško poletela do 87 evrov. Lesnina za 17 odstotkov navzgor Med deseterico najprometnejših delnic so se pocenile le Gorenjeve, vendar ne bistveno. Nova KBM se je ob slabem milijonu prometa podražila za 0,7 odstotka. Več kot odstotek so dražje delnice Luke, Mercatorja in Intereurope, več kot dva pa delnice Telekoma. Seveda je bilo tudi na prostem trgu dobro razpoloženje. Lesninine delnice so poskočile kar za 17 odstotkov, na 1.979 evrov. Indeks PIX 6.548 točk se je zvišal za dobra dva odstotka. Še boljši dosežek je preprečil rahlo cenejši Infond id. Vrnilo se je upanje V ZDA so se delniški indeksi v sredo le obrnili navzgor, čeprav je ob odprtju trga kazalo zelo slabo. Na koncu je indeks Dow Jones 12.270 točk pridobil skoraj 300 točk, saj so vlagatelji pozitivno ocenili zadnje poteze Bele hiše in ameriške centralne banke za rešitev kreditne krize. Vlada namerava pomagati finančnim podjetjem, ki so v hudih težavah, zato so delnice v tem sektorju poletele tudi za 60 odstotkov navzgor. Evforija v Frankfurtu Tehnološki Nasdaq 2.316 se je povzpel le za odstotek, potem ko je Apple razočaral z napovedjo rezultatov za zadnje četrtletje. Delnice so strmoglavile za skoraj 11 odstotkov. Okrevanje na Wall Streetu je navdušilo tudi azijske trge, ki so danes pridobili več odstotkov. Tokijski delniški indeks Nikkei se je spet povzpel prek 13.000 točk. Tudi Evropa, ki je v sredo izgubila več kot tri odstotke, se je pobrala. Evforični Frankfurt je do 14. ure pridobil šest odstotkov.", "title": "SBI20 spet nad 10.000 točkami", "keywords": "borza", "lang": "slovenian"}
{"body": "Ljubljana - Grčija mora po mnenju ministra za gospodarstvo Mateja Lahovnika rešitve za svoje težave iskati in najti doma. \"Kakršnikoli ukrepi in pomoč članic območja evra Grčiji pa morajo biti utemeljeni na transparentnem in učinkovitem načrtu prestrukturiranja in konsolidacije javnih financ, ki ga bo pripravila grška vlada,\" je za STA dejal minister. Ob tem je Lahovnik opozoril, da obstaja nevarnost, da se bo v območju z evrom pojavil tako imenovani zastonjkarski učinek (free-rider effect) oz. problem moralnega hazarda, ko bodo posamezne države članice začele dojemati takšno pomoč kot samoumevno in jo bodo v podobnih primerih pričakovale oz. bodo menile, da je samoumevno, da svoje javno-finančne težave rešujejo na račun davkoplačevalcev drugih držav članic območja evra. Drugi problem, ki je s tem povezan, pa je po njegovi oceni, da je temeljni problem grških javnih financ zelo velik obseg sive ekonomije in prenapihnjen javni sektor. Temu pa v dosedanjih ukrepih, tudi v predlogu za razrešitev problemov, po ministrovem mnenju ni bilo namenjene dovolj pozornosti. Poudarek je trenutno na dvigu davka na dodano vrednost za dve odstotni točki in dvigu nekaterih trošarin, je pojasnil in izpostavil, da se pri tem zanemarja dejstvo, da se velik del ekonomije izogiba plačilu davkov. Po njegovi oceni tudi odprava 13. in 14. plače ni veliko zategovanje pasu, saj mnoge članice območja evra, med njimi tudi Slovenija, izplačila 13. in 14. plače v javnem sektorju sploh ne poznajo. \"Zato je vprašanje, ali bodo ukrepi, ki jih je pripravila grška vlada, dobra podlaga za konsolidacijo javnih financ, ali pa bo v prihodnje potrebno iskati dodatne finančne vire za konsolidacijo,\" je poudaril. Temeljni problem območja evra je po njegovi oceni v tem, da \"imamo sicer skupno valuto, nimamo pa skupne davčne politike\". Zato bi morali voditelji držav članic območja evra tem vprašanjem nameniti več časa, je ocenil. \"Mislim, da je iluzija, če kdo pričakuje, da bomo na prvem naslednjem vrhu držav članic EU celovito razrešili vprašanja območja evra,\" je za STA še povedal Lahovnik. Finančni ministri držav v območju evra so v nedeljo sprejeli odločitev za sprožitev mehanizma 110 milijard evrov posojil Grčiji v prihodnjih treh letih. Države v območju evra so pripravljene prispevati 80 milijard evrov (v prvem letu 30 milijard evrov), Mednarodni denarni sklad (IMF) pa preostalo. Slovenija bo k reševanju Grčije prispevala 0,48-odstotni delež, kar znese 384 milijonov evrov. Na ministrstvu za finance trenutno preučujejo različne zakonodajno možne rešitve.", "title": "Matej Lahovnik: Grčija mora rešitve za svoje težave iskati in najti doma", "keywords": "gospodarstvo;ekonomija", "lang": "slovenian"}
{"body": "Svea, Aha Mura in Peko: Država, šteti so nam dnevi. “Naročil je v večini dovolj, tekoče poslujemo pozitivno, kratek stik pa nastaja, ker ni sredstev za nabavo surovin za izvedbo naročil,” sporočajo sindikalni predstavniki podjetij Svea Zagorje, Aha Mura in tržiškega Peka. Vlado zato pozivajo, naj takoj ukrepa, saj ne potrebujejo nepovratnih sredstev, temveč posojila bank s poroštvom države, ki bi jih “vrnili z obrestmi”. Predsednik Zveze svobodnih sindikatov Slovenije Dušan Semolič je ob tem dodal, da glede na to, da se banke rešujejo z davkoplačevalskih denarjem, bi morale tudi one ravnati odgovorno in pomagati podjetjem. IMF: Preveč varčujete Ukrepi. Vodja misije Mednarodnega denarnega sklada (IMF) v Sloveniji Antonio Spilimbergo je o javnofinančnih ukrepih Slovenije za STA dejal, da bodo občutno zavrli še tako šibko gospodarsko rast. V IMF ocenjujejo, da bi morali k stabilizaciji pristopiti postopneje. Z oceno se strinja tudi Dušan Semolič in pravi, da so tudi v IMF to spoznali že pred časom, pri Evropski komisiji pa še ne. Socialne bombe Omenjena podjetja skupno zaposlujejo okoli 2.040 ljudi. Na primeru Peka so izračunali, da bi stečaj podjetja s 364 zaposlenimi, starimi v povprečju 50 let, “hitro stal štiri ali pet milijonov evrov”, če bi odpuščeni 18 mesecev na zavodu za zaposlovanje prejemali okoli 400-evrsko nadomestilo. Delujoči Peko po njihovih izračunih skozi davke in prispevke na leto v proračun prispeva okoli dva milijona evrov, trenutno pa bi potreboval okoli dva milijona ali 2,5 milijona evrov likvidnostnih sredstev. Kaj se s prodajo Peka dogaja, odkar je ponudbo umaknil hrvaški Osimpex, sindikalistka Aleksandra Lang ne ve. Tone Rozman iz Sindikata tekstilne in usnjarsko-predelovalne industrije Slovenije pa je dejal, da predvidevajo, da bi šlo za špekulativni prevzem, saj naj bi bila za Osimpex najzanimivejša mreža trgovin na precej elitnih lokacijah na območju celotne nekdanje Jugoslavije, ne pa Pekova proizvodnja. Kot je razvidno iz vladnega gradiva, je vlada ne včerajšnji seji obravnavala gospodarske teme, a glede omenjenih podjetij ni sprejela nobenih sklepov.", "title": "Za banke milijarde, za nas nič", "keywords": "podjetja;sindikati;", "lang": "slovenian"}
{"body": "V Vinu Brežice se stavka nadaljuje. Zaposleni se bodo v ponedeljek srečali z novim predsednikom uprave. V podjetju, ki je od 3. avgusta brez elektrike, polnilnice stojijo. Zaposleni v Vinu Brežice, kjer zaradi neizplačila junijskih in julijskih plač, regresa ter jubilejnih nagrad zaposleni od torka stavkajo, se bodo v ponedeljek po 9. uri v prostorih podjetja sešli z novo upravo. Medtem bodo s stavko v podjetju nadaljevali, je povedal sindikalist Vina Brežice Janko Kržan. Po njegovih besedah so se zastopniki delavk in delavcev Vina Brežice danes z novim predsednikom uprave Robertom Špilerjem iz podjetja S. M. A. iz okolice Celja dogovorili o sestanku in pogajanjih glede stavkovnih zahtev. Špiler naj bi se sestanka udeležil v spremljavi njegove ekipe, predstavnike zaposlenih, ki napovedujejo, da bodo za uresničitev njihovih zahtev uporabili vse razpoložljive pravne poti, pa bodo okrepili predstavniki slovenskega sindikata, je pojasnil Kržan. Zaposleni so danes tako kot minule dni stavkali od 6. do 14. ure, stavkovne straže, ki bodo danes v podjetju vztrajale do 22. ure, pa bo zamenjala policija, ki bo prostore podjetja varovala do ponedeljka, do 6. ure zjutraj, tako Kržan, ko se stavka v Vinu Brežice nadaljuje. V podjetju, ki je od 3. avgusta brez elektrike, polnilnice stojijo. Od torka, 11. avgusta, tam poteka vnaprej napovedana stavka, delavci pa so danes četrti dan čakali, da se v tovarni pojavijo lastniki ali predstavnik uprave družbe, je še povedal Kržan.", "title": "Vino Brežice Stavka se nadaljuje", "keywords": "vino;brežice;stavka;zaposleni;plača;regres", "lang": "slovenian"}
{"body": "Predsednik uprave Pivovarne Laško Dušan Zorko pravi, da se skupina Pivovarna Laško brez prodaje Mercatorja ne more razdolžiti. Ob tem obžaluje, da se prodaja Mercatorja vleče že nekaj časa. Kot je dejal predsednik uprave Pivovarne Laško Dušan Zorko, bo prodaja Mercatorja odvisna od skupščine Nove Ljubljanske banke NLB, ki bo predvidoma marca. Sam od konzorcija prodajalcev Mercatorja pričakuje, da bo našel optimalno rešitev. V primeru prodaje Mercatorja bi se lahko Laščani razdolžili za od 184 do 195 milijonov evrov, je povedal Zorko. Pivovarna Laško ima v lasti skoraj 24 odstotkov Mercatorja. Glede napovedi NLB, da bo umaknila svoja posojila skupini Laško v primeru oblikovanja pogodbenega koncerna, ki so ga nedavno na skupščinah potrdili delničarji Pivovarn Laško in Union ter Radenske, je Zorko prepričan, da NLB tega ne bo storila ter da bodo z vodstvom banke dosegli kakovosten dogovor, ki bo laški pivovarni omogočil, da razvojno posluje. Zavrnil je poročanje nekaterih medijev, da bi se s predsednikom uprave NLB Božom Jašovičem v odstopu o tem danes pogovarjal. Zorko je napovedal, da bodo z NLB nadaljevali dikcijo glede oblikovanja pogodbenega koncerna, v katerem je Pivovarna Laško obvladujoča družba, Pivovarna Union in Radenska pa sta odvisni družbi. Kdo bo vodil koncern, naj bi bilo znano v nekaj dneh, oblikovana pa bo ekipa ljudi iz skupine Pivovarne Laško, v ekipi bo tudi predstavnik NLB. Njena naloga je določiti medsebojne odnose v koncernu. Prvi mož laške pivovarne meni, da bodo prek pogodbenega koncerna, od katerega pričakujejo predvsem sinergijske učinke, transparentno poslovanje Pivovarne Laško spravili v zakoniti okvir. Pogodbeni koncern pa naj bi zaživel še letos. Zorko je napovedal, da bodo z NLB nadaljevali dikcijo glede oblikovanja pogodbenega koncerna. Foto Damjan Žibert Moramo dezinvestirati vse, kar nas finančno obremenjuje Na vprašanje, kdaj bo objavljen razpis za prodajo Dela, je Zorko odgovoril, da je to posebna zgodba in da so poskušali to prodajo razbiti na tri dele. Razpis za prodajo Dela naj bi bil najverjetneje objavljen še letos. Mi moramo dezinvestirati vse, kar nas finančno obremenjuje, je ocenil. Koliko je vredna naložba Pivovarne Laško v Delu in Večeru za leto 2012, še ni znano. V prihodnjih dneh bo uprava laške pivovarne nadaljevala pogovore glede reprograma posojil, ki je podaljšan do konca letošnjega marca. Pivovarni namreč letos zapade v plačilo veliko posojil, samo za plačilo obresti bo družba letos namenila 25 milijonov evrov. Finančne obveznosti skupine Pivovarna Laško so lani znašale 377 milijonov evrov, od tega je 13 odstotkov dolgoročnih obveznosti. Finančne obveznosti družbe Pivovarna Laško pa znašajo 269 milijonov evrov, od tega je 91 odstotkov kratkoročnih obveznosti. Zorko je kot svoj cilj izpostavil sanacijo skupine Pivovarna Laško in uspešno izvedbo projekta razvojnih komponent v skupini. Čeprav skupina dobro posluje, pa sam meni, da je brez sistemskih rešitev ne bo mogoče rešiti. Zorko Naloga uprave družbe je, da reši pivovarno. Foto Damjan Žibert Načrti pivovarne Skupina Laško načrtuje, da bo letos prodala štiri milijone hektolitrov pijač, čisti prihodki od prodaje pa naj bi znašali skoraj 292 milijonov evrov, kar je 10 odstotkov manj od ocenjenih za lani. Dobiček pred obrestmi in davki naj bi znašal 34,2 milijona evrov, dobiček pred obrestmi, davki in amortizacijo pa naj bi se letos povzpel na 55,5 milijona evrov. Letošnji čisti dobiček skupine naj bi znašal dobrih 49 milijonov evrov, medtem ko je lanska izguba ocenjena na 15,1 milijona evrov. Skupina Pivovarna Laško letos načrtuje med drugim tudi novo organizacijo prodaje in marketinga, odprodajo Mercatorja, Dela in Večera ter vzpostavitev prodajnega zastopstva na Kitajskem. Do leta 2014 pa je cilj skupine doseči 241 milijonov evrov čistih prihodkov.", "title": "Zorko Prodaja Mercatorja ključna za razdolžitev skupine Pivovarna Laško", "keywords": "pivovarna;laško;prodaja;mercator;nlb;nova;ljubljanska;banka", "lang": "slovenian"}
{"body": "Rim - Francosko-nizozemska letalska družba Air France-KLM je sinoči sindikatom predstavila nov predlog dogovora glede načrtovanega prevzema italijanskega letalskega prevoznika Alitalia. Prvotnemu so sindikati namreč nasprotovali, zaradi česar je pretekli teden prišlo do prekinitve pogovorov. V skladu z novim predlogom za prevzem Alitalie, ki se nahaja v hudih finančnih težavah, bi Air France-KLM odpustil 2100 delavcev, prizemljil 37 potniških letal in tri tovorna letala. Tovorno dejavnost družbe bi sicer obdržal le do leta 2010, nato pa jo ukinil. V obdobju od 2010 do 2018 bi nato floto letal za daljše razdalje posodobili z osmimi novimi letali, ob pogoju, da bi to dopuščale tržne razmere. Razvoj flote letal za srednje razdalje bi verjetno potekal počasneje zaradi vse večje konkurence s strani nizkocenovnih letalskih prevoznikov in vse hitrejšega železniškega prevoza.", "title": "Air France-KLM z novim predlogom glede Alitalie", "keywords": "gospodarstvo;ekonomija", "lang": "slovenian"}
{"body": "Ljubljana - V uglednem hrvaškem časniku Večernji list, ki je v lasti avstrijske medijske hiše Styria, se obeta splošna stavka. V primeru, da se zadeve v družbi ne bodo v kratkem uredile, obstaja celo resna grožnja, da Večernji list konec oktobra in v začetku novembra nekaj dni ne bo izhajal. Predsednik sindikata Večernjega lista Anton Filić je za Dnevnik pojasnil, da so se razmere v družbi zaostrovale že dalj časa, sodu pa je izbilo dno, ko so bile napovedane odpovedi treh fotografov in dveh zaposlenih v marketingu. \"Ker je uprava te odpovedi utemeljila kot tehnološki višek, po drugi strani pa zaposluje honorarne sodelavce, deluje protizakonito,\" opozarja Filić. Po njegovih besedah je v Večernjem listu zaposlenih okoli sto honorarnih sodelavcev, ki že več let prejemajo mizerne plače, medtem ko je redno zaposlenih 176 ljudi. Kdaj natančno naj bi se odvila stavka, Filić še ne ve, saj so s potrebnimi aktivnostmi za organizacijo prijavo stavke in podobno šele začeli. \"Po ocenah se bo stavke udeležilo od 80 do 90 odstotkov redno zaposlenih novinarjev v Zagrebški redakciji in dopisništvih. Čeprav je uprava Večernjega lista napovedala, da bo časnik kljub stavki izhajal, je vprašanje, na kakšen način. Morda si bodo pri tem pomagali s honorarnimi sodelavci. Če se bo to pripetilo, bomo javnost obvestili, da to ni Večernji list, ki ga poznajo,\" napoveduje Filić. sebastjan.morozov@dnevnik.si", "title": "Hrvaški Večernji list pred splošno stavko", "keywords": "gospodarstvo;ekonomija", "lang": "slovenian"}
{"body": "Ljubljana - »Sloveniji grozi, da bo zaradi zamud pri zgraditvi železniške infrastrukture izpadla iz petega evropskega koridorja (med Benetkami in ukrajinskim Lvovom, op. a.). Če bi se to zgodilo, bi Slovenija ostala brez evropskega denarja,« je na včerajšnji novinarski konferenci opozoril minister za promet Patrick Vlačič. Ob tem je kot »problem številka dve« poudaril dejstvo, da Slovenija nima pripravljenih projektov za črpanje tega denarja. »Pospešeno se bomo lotili priprave projektov. Odstraniti želimo vse ovire, ki preprečujejo porabo približno pol milijarde evropskega denarja. Če tega ne bomo storili, bomo v prihodnji finančni perspektivi ob ta denar,« je dejal Vlačič. Slovenija se je v operativnem programu razvoja okoljske in prometne infrastrukture do leta 2013, ki ga je potrdil Bruselj, zavezala, da bo do tega leta s pomočjo evropskega denarja dokončala pet ključnih projektov na področju železnic, med njimi tudi obnovo in modernizacijo prog Pragersko–Hodoš in Divača–Koper. V skladu z omenjenim programom je naša država upravičena do skoraj 450 milijonov evrov iz kohezijskega sklada, pri čemer bi morali dodatnih 79 milijonov evrov za gradnjo železnic prispevati iz lastnega proračuna. Kljub temu je Vlačič včeraj zagotovil, da zamude pri pripravi projektov in razpisih niso posledica pomanjkanja lastnega denarja. »Če bodo pogajanja s finančnim ministrstvom uspešna, bomo imeli v proračunu toliko denarja, da bomo lahko izvedli projekte,« je zagotovil prometni minister. Na vprašanje, od kod bo Slovenija dobila več milijard evrov za gradnjo in obnovo železniške infrastrukture, pa je Vlačič odgovoril: »Obstajata dva modela: švicarski, ki črpa sredstva zgolj iz nacionalnega proračuna, in nizozemski, ki predvideva javno-zasebno partnerstvo med državo, gradbenimi podjetji in prevozniki. Za nas je, odvisno od konkretnega odseka, verjetno najoptimalnejša kombinacija obeh modelov.« Minister je dodal, da »mora državno financiranje naložb v železnice upoštevati tudi medresorska delovna skupina, ki bo do konca januarja pripravila predlog za cestninjenje in financiranje avtocestnih programov«. Vlačič pa je novinarje včeraj spomnil tudi na »šokantno in alarmantno« zamudo Slovenskih železnic (SŽ) pri pripravi na liberalizacijo tovornega in potniškega prometa. »Železnice lahko izgubijo tovor in potnike, ker se niso pripravile na konkurenco,« je povedal Vlačič in napovedal, da bo vlada nove člane nadzornega sveta SŽ zamenjala brez predhodne revizije poslovanja družbe. primoz.cirman@dnevnik.si", "title": "Vlačič nad slabo črpanje", "keywords": "gospodarstvo;ekonomija", "lang": "slovenian"}
{"body": "Banke naj bi odpisale dobrih 209 milijonov evrov posojil Banka Rotschild je upnikom predstavila predlog sanacije mariborske nadškofije. Ta predvideva odpis nekaterih posojil, reprogramiranje preostalih in dividende lastnikom. Predlog sanacije po navedbah Dnevnika predvideva odpis 146,4 milijona evrov posojil Zvonu Ena Holdingu in Zvonu Dva Holdingu, odpis 26,9 milijona evrov posojil Gospodarstvu Rast in odpis 36 milijonov evrov posojil T-2-ju, hkrati pa reprogramiranje preostalih posojil in odobritev novih likvidnostnih posojil T-2-ju in Zvonu Ena Holdingu, s katerim bi ta dokapitaliziral T-2. A omenjeni predlog ne predvideva ustreznih garancij za poplačilo posojil v prihodnosti in dokapitalizacije, pri čemer so do zdaj vztrajale banke, zato se finančna holdinga najverjetneje ne bosta mogla izogniti stečaju. Banke zahtevajo denar lastnikov Bankirji so od lastnikov zahtevali vsaj 200 milijonov evrov svežega kapitala, toda predlog Rothschilda ne predvideva vložitve niti evra svežega kapitala. V upravah holdingov Zvon Ena in Dva ter Gospodarstva Rast se resda pripravljajo na vložitev predloga za prisilno poravnavo, toda glede na nepripravljenost lastnikov, da bi aktivno sodelovali pri sanaciji, je malo verjetno, da bi banke podprle prisilno poravnavo. Banke so v omenjene holdinge in T-2 vložile več kot 550 milijonov evrov in bi se morale po predlogu Rothschilda odpovedati tudi možnosti vstopa v lastništvo Zvona Ena Holdinga. V zameno za nova posojila in odpis dolgov bi banke dobile le neko vrsto podrejenega dolga, prek katerega bi lahko čez nekaj let dobile del odpisanih posojil nazaj. Posojilo in član uprave Ta podrejeni dolg bi lahko banke v svojih bilancah prikazovale kot posojilo, holdinga Zvon in Gospodarstvo Rast pa kot kapital. Poleg tega Rothschild ponuja bankam še možnost imenovanja svojega člana uprave Gospodarstva Rast. Do leta 2015 bi po predlogu Rothschilda oba holdinga Zvon odplačala 207 milijonov evrov posojil, 160 milijonov evrov bi banke dobile prek finančnih instrumentov, do leta 2015 pa bi prodala za 414,5 milijona evrov naložb in prejela za 24 milijonov evrov dividend. Val prodaj že letos Zvon Ena bi tako po predlogu letos prodal celotni delež v Heliosu, Abanki, Tovarni olja Gea in nekatere manjše naložbe. Skupaj bi letos oba Zvona prodala za 120 milijonov evrov naložb, bankam pa bi poplačala le 48 milijonov evrov posojil. 40 milijonov evrov kupnine od prodaje Heliosa bi namreč prek posojila zadržal Zvon, ki bi nato v T-2 vložil od 25 do 30 milijonov evrov. V prihodnjem letu naj bi za 32,5 milijona evrov holdinga prodala večino Sole Orta, Term Olimia in Term Dobrna, banke pa bi dobile vrnjenih 21 milijonov evrov. Leta 2013 naj bi na trg šli še deleži v MK Založbi, Petrolu, Cinkarni Celje, Hotelih Bernardin in drugi v skupni vrednosti 116,5 milijona evrov, od česar bi bankam vrnili 30 milijonov evrov nižji znesek.", "title": "Načrt sanacije mariborske nadškofije milijonski odpisi in prodaje", "keywords": "Rotschild;mariborska nadškofija;sanacija", "lang": "slovenian"}
{"body": "V Ljudskem vrtu v Mariboru so imeli policisti včeraj kar nekaj dela. Že pred tekmo med NK Maribor in Panathinaikosom iz Grčije, so se stepli navijači. Policisti so po lastnem načrtu opravili varovanje javne prireditve. Težave z navijači so se začele že na mejnem prehodu Gruškovje. Policisti so namreč zaradi neizpolnjevanja pogojev za vstop v državo zavrnili štiri državljane Republike Hrvaške. Na cestnih komunikacijah iz smeri Avstrije proti Mariboru pa so ustavili tudi več osebnih vozil, v katerih se je nahajalo 16 avstrijskih državljanov. Ugotovili so, da so imeli s seboj navijaške rekvizite, ščitnike za zobe in črne prekrivne kape, niso pa posedovali vstopnic. Zato so tujce zavrnili, trem pa so izdali plačilne naloge, ker s seboj niso imeli dokumentov. Pretepali so se pred tekmo Že pred tekmo pa se je med grškimi in slovenskimi navijači vnel pretep. Najprej je v Vetrinjski ulici prišlo do pretepa med 20- ter 22-letnima državljanoma Slovenije in 33-letnim državljanom Grčije. Grk je bil v pretepu telesno poškodovan. Pomoč pa so mu nudili tudi reševalci,  a je prevoz v bolnišnico odklonil. Slovenska državljana pa so pridržali. Do pretepa pa je prišlo tudi okoli 19.30 v križišču Strossmayerjeve in Gregorčičeve ulice. Spopadlo se je 30 grških in okoli 100 slovenskih državljanov. Policisti so nemudoma intervenirali in pri tem zoper večje število neznanih oseb uporabili prisilna sredstva. Policisti so prijeli 12 slovenskih državljanov, starosti od 19 do 30 let, in jih pridržali. Ostali kršitelji so se razbežali. Med prireditvijo so policisti trem grškim državljanom zasegli manjše količine prepovedane droge konoplje, enemu nož in enemu kovinski bokser, so še sporočili s Policijske uprave Maribor.", "title": "Pred tekmo so se tepli Grki in Slovenci", "keywords": "grki;slovenca;evropska liga;", "lang": "slovenian"}
{"body": "Opozoril tudi na problem javnega dolga Direktor Umarja opozarja, da je brzdanje plač v javnem sektorju skozi zamrznitev plač pomembno tako za konsolidacijo javnih financ kot za stroškovno konkurenčnost Slovenije. Ta se je namreč v času krize še poslabšala, je dejal Boštjan Vasle. Če vladi zamrznitev plač ne bi uspela dokler gospodarska rast ne doseže 2,5 odstotka BDP-ja, bi se plače v zadnjem delu leta občutno zvišale, skupna masa za plače pa bi se tudi prihodnje leto močno povečala. To bi se poznalo pri stroških dela in s tem stroškovni konkurenčnosti, ki je za majhno gospodarstvo, kot je slovensko, ključnega pomena. Predloga državnega proračuna za prihodnji dve leti kažeta, da javnofinančna konsolidacija v Sloveniji ne bo tako izrazita, kot je vlada še v začetku leta napovedovala v programu stabilnosti. Bistveno se mu zdi sledenje fiskalnemu pravilu, saj praktično nobena vlada do zdaj ni izpolnila obljube po uravnoteženju javnih financ. Javni dolg poskočil Vasle je opozoril tudi na problem javnega dolga, ki se je od leta 2008 povečal z okoli 20 na okoli 40 odstotkov BDP-ja, stroški za obresti pa so se iz enega odstotka BDP-ja dvignili na dva odstotka. Dotaknil se je tudi napovedi Umarja glede mednarodnega okolja in dejal, da je gospodarsko okrevanje v bistvenih trgovinskih partnericah Slovenije, to so Nemčija, Francija, Italija in Avstrija sorazmerno krepko, rast pa je bila v prvem polletju višja od napovedi. Izvoz ključni generator Kot je Vasle poudaril že v sredo, je okrevanje v Sloveniji šibkejše od tistega v evrskem območju, ključni generator pa še vedno ostaja izvoz. Zaviralni dejavnik ostaja domače povpraševanje, kjer investicije predvsem zaradi onemogočenega dostopa podjetij do finančnih virov še naprej padajo in so glede na vrhunec leta 2008 nižje za 30 odstotkov. Prav tako se še naprej zmanjšuje dejavnost v gradbeništvu, kar pa je po Vasletovih besedah pričakovano, saj se gradbeništvo po nevzdržni rasti vrača na za Slovenijo vzdržne ravni. Umar ostaja pri napovedi letošnje rasti v višini okoli 0,9 odstotka, prihodnje leto naj bi znašala 2,5 odstotka, v letu 2012 pa okoli treh odstotkov. V vsakem primeru bo za Slovenijo to pomenilo od tri do štiri izgubljena leta na področju gospodarske rasti. Tako naj bi število brezposelnih ob koncu letošnjega leta doseglo od 103.000 do 105.000, pri čemer je rast brezposelnosti letos občutno nižja kot lani.", "title": "Vasle Zamrznitev plač mora uspeti", "keywords": "Gospodarstvo", "lang": "slovenian"}
{"body": "Radićeva Zamuda z zakonom ni razlog za odstop Jani Soršak, varuh konkurence, se je odločil, da konča svoje delo v uradu za varstvo konkurence in kariero nadaljuje zunaj javne uprave. V intervjuju za Finance je povedal, da se nikoli ni videl kot državni uradnik na dolgi rok, poleg tega pa kljub večkratnim obljubam ministrstva za gospodarstvo še ni zakona o ustanovitvi agencije za varstvo konkurence in izločitvi izpod okrilja gospodarskega ministrstva. V načrtu je namreč bilo, da bi UVK že konec letošnjega leta deloval na svojem, a zakona ta hip ni niti v vladni obravnavi, čeprav je že dolgo napisan, je dejal Soršak in pojasnil, da je pod ministrico Darjo Radić projekt nekoliko zastal. Umeščenost UVK-ja v okviru ministrstva po njegovem mnenju ovira delo urada. Ob odhodu se je Soršak zavedal, da o zadevah, ki so na UVK-ju potekale pod njegovim okriljem, ne bo svetoval svojim prihodnjim strankam. Preberite tudi Upam, da bo Sorškov naslednik nadaljeval delo Radićeva To ni pravi razlog za odstop Ministrica za gospodarstvo Darja Radić je po seji vlade dejala, da Soršakov odstop sicer spoštuje, a zavrača domnevni razlog za odstop. Soršak ji je po telefonu sporočil pravi vzrok, ki pa ga ne želi razkriti. Odločno zavrača, da naj bi Soršakovemu odstopu botrovala zamuda pri pripravi zakona o varstvu konkurence, saj Soršak dobro ve, da je pripravljen da bo v roku 14 dni obravnavan na vladi, trdi Radićeva. Pojasnila je še, da je zakon še v lanskem letu sprva predvideval združitev urada za varstvo konkurence ter za varstvo potrošnikov. A skozi postopke so ugotovili, da bi takšna ureditev mešala hruške in jabolka , zato so raje pripravili spremembo iz urada v Agencijo, kar seveda prinaša določene časovne zamike, je dejala. Sodelovanje s Soršakom je označila kot korektno. Soršak je sicer zaprosil za razrešitev z 31. januarjem, a bo vlada to odločitev z vidika nemotenega delovanja urada še preučila, je sklenila ministrica. Kdo ga bo nadomestil, Radićeva še ne ve. UVK je morda načel teme, ki se pred tem niso smele načeti Povedal je tudi, da imamo v Sloveniji težave pri dogovarjanju med ponudniki storitev in blaga v postopkih javnega naročanja. Proti pravilom konkurence so po njegovih besedah najbolj odporni gospodarske javne službe, zlasti komunala, delno energetski sektor, pa ceste, plinovodi in drugo, kjer distribucija poteka prek omrežij. Morda je UVK načel teme, ki se pred tem niso smele načeti, a seznam še ni izpraznjen in je treba še veliko obdelati, je bil jasen Soršak. Na vprašanje, kdo je ukazal, da se nekatere teme niso smele odpirati, je Soršak odgovoril, da so mu zaposleni povedali, da so znali biti določeni pogovori, bodisi na ravni ministrstva za gospodarstvo bodisi na ravni direktorjev . Treba je izboljšati delo sodišč in policije Slovenija po Sorškovem mnenju ne deluje optimalno kot pravna država, treba bo izboljšati delo sodišč in policije, je dejal. Sistemsko bomo morali še marsikaj spremeniti, so pa nekateri posamezniki, ki ga navdajajo z upanjem. To so predvsem predsednik protikorupcijske komisije Goran Klemenčič, nova predsednica državne revizijske komisije Miriam Ravnikar Šurk, če bo nastopila bolj odločno, in direktor agencije za trg vrednostnih papirjev Damjan Žugelj. Na vprašanje, kako bi izboljšali korporacijsko upravljanje, je Soršak dejal, da pri nas ni kulture nevmešavanja države v vodenje državnih družb. Žal. Pri nas se vodenje državnih družb skoraj brez izjeme dojema kot licenca za krajo . Odločitev sodišča, da zniža kazni elektrodistributerjem, ga je razočarala V intervjuju je povedal še, da ga je odločitev sodišča, da zniža kazni, ki jih je UVK dodelil elektrodistributerjem zaradi kartelnega dogovarjanja, razočarala. Obrazložitev sodne odločbe po njegovih besedah kaže na nerazumevanje namena oglobljenja podjetij, saj splošna preventivna dejavnost s tem ni zagotovljena. Absolutno neprimerno se mu zdi, da o tako visokih globah odloča sodnica ali sodnik posameznik, ne pa sodni senat. Upravno odločbo UVK-ja potrdi ali ovrže senat treh vrhovnih sodnikov, o globah pa odloča gospa, ki sicer odloča tudi o prometnih prekrških. Saj se nam kolegi, ki se spoznajo na stvari, lahko upravičeno smejijo! Pohvalil je akcijo Rada Pezdirja za vračilo preplačane električne energije. Ne le pri nas, tudi v tujini ni navada, da bi podjetja porabnikom poravnala škodo, ki so jo povzročila s svojim protikonkurenčnim ravnanjem. Ta akcija je odmevala tudi v tujini. Dejstvo pa je, da brez odločbe UVK-ja tudi Pezdirjeve akcije ne bi bilo. Mencingerjeva izjava je bila usmerjena izključno v pavšalno diskvalifikacijo dela UVK-ja O izjavi ekonomista Jožeta Mencingerja, da bo UVK z razbitjem žičničarskega kartela uničil družbe, je Soršak dejal, da je bila Mencingerjeva izjava izrazito podla in neutemeljena, usmerjena pa v izključno pavšalno diskvalifikacijo dela UVK-ja. Ne vem, zakaj vedno zagovarja kapitaliste, nikoli porabnikov. Dejstvo, da so nas žičničarji lupili, je zanj očitno povsem sprejemljivo, ko je tako zaskrbljen za njihovo usodo. Aja, kaj je prispeval kot član nadzornega sveta Iskraemeca k boljšemu poslovanju družbe? Kolikor vem, je bila v izrazito slabi kondiciji, ko so jo kupili Egipčani ... V njegovi kolumni se je večji del navedb nanašal na energetiko, kjer pa ima tudi konkretne interese s svojimi takšnimi in drugačnimi strokovnimi mnenji. Najmanj, kar bi pričakoval od akademika, je, da razkrije svoj morebitni konflikt interesov. Kot vsebinsko največji projekt je označil preiskavo gradbenih podjetij, a so nastale organizacijske težave zaradi narave postopka in števila zaposlenih na UVK-ju. Ker jih je premalo, so morali preiskavo opravljati v štirih krogih, kar je podaljšalo postopek. Sicer Soršak pričakuje, da bo zadeva končana februarja. Pezdir in Lahovnik bi ob pomoči še katerega od uveljavljenih podjetnikov zmagala Glede Igorja Bavčarja in Boška Šrota, ki sta Soršku večkrat očitala, da so ga imenovali le zato, da bi ju zrušili, je dejal, da so se primarno ukvarjali s karteli, ne z omenjenima gospodoma. Deležni smo bili sodne presoje vseh naših odločitev, ki so praviloma potrdile stališča UVK-ja. Očitno sta prepričana, da Slovenija kroži okoli njiju. Na koncu je na vprašanje, kdo je po njegovem mnenju v Sloveniji politik novega kova, odgovoril Ne potrebujemo samo novih obrazov, ampak predvsem novo generacijo. Se pa morajo potencialni kandidati zavedati, da brez boja ne bo šlo. Starci, razen svetlih izjem, ne verjamejo v demokracijo. Menijo, da lahko zmanipulirajo javno mnenje v svojo korist. Malce optimistično napovedujem, da bodo v prihodnje zmagovali tisti, ki imajo za sabo civilno družbo v pravem pomenu te besede. Pezdir zna motivirati ljudi. Lahovnik pa že ima politične izkušnje. Skupaj, ob pomoči še katerega od uveljavljenih podjetnikov, pa bi že zmagala! Soršak nasledniku Ne naj pomeni ne Za svojega naslednika je Soršak dejal, da je najpomembneje, da se uveljavi zakon o agenciji, pa tudi dejanska vzpostavitev agencije. Svetoval mu je, naj Ne pomeni ne in naj ne popušča. Če enkrat popustiš, ni vrnitve nazaj. Če se pojavijo nespodobni predlogi, povabila, moraš to preprosto zavrniti. Sam pravi, da ve, kdo je primeren za mesto direktorja urada za varstvo konkurence, a to ne pomeni, da ni še kdo drug.", "title": "Soršak zapušča urad za varstvo konkurence", "keywords": "Gospodarstvo", "lang": "slovenian"}
{"body": "Pahor in Vlačič sta se srečala s predstavnikoma največjih lastnikov Adrie Airways ter predstavnikoma družbe, ki sta poudarila, da je pri reševanju družbe ključen dogovor z upniki. Predsednik vlade Borut Pahor in prometni minister Patrick Vlačič sta se danes sestala s predstavnikoma največjih lastnikov Adrie Airways, predsednikom uprave Kada Borutom Jamnikom in prvim možem PDP Matejem Golobom Matzele, predsednikom upravnega odbora Adrie Airways Maksom Tajnikarjem in glavnim izvršnim direktorjem Adrie Airways Tadejem Tufkom. Predstavnika Adrie Airways sta predstavila vse varčevalne ukrepe, ki so jih v družbi že izvedli, vključno z nedavnim 20-odstotnim znižanjem plač zaposlenih. Poudarila sta, da je kot naslednji korak pri reševanju družbe ključen dogovor z upniki in vstop strateškega partnerja. Tajnikar je na vprašanje, ali obstaja možnost, da bi šla Adria Airways v stečaj in bi bilo ustanovljeno novo podjetje, zatrdil, da ta možnost ne obstaja. To je res opcija, ki je ni, je poudaril. Kot so sporočili iz premierjevega kabineta, bo ministrstvo za promet preučilo pripravljeno Oceno finančnega stanja, ki so jo pripravili v Adria Airways in o tem izdalo mnenje. Predsednik vlade Pahor pa je pozval k izvedbi vseh nujnih ukrepov, potrebnih za ohranitev družbe v teh težkih pogojih, ko mnoge nacionalne družbe zaradi nekonkurenčnosti na trgu propadajo. Zaradi visoke zadolženosti je upravni odbor Adrie Airways prejšnji ponedeljek sprejel program prestrukturiranja družbe, ki so ga že posredovali bankam upnicam. Tajnikar je danes pojasnil, da je Adria s programom seznanila nasprotne strani, a še ne vseh. Zato pogajanja z bankami konkretno na to temo še niso potekala, tečejo pa pogajanja z njimi o drugih vprašanjih. Kakšen bo rezultat pogajanj, bo treba počakati še nekaj časa, vsaj še nekaj mesecev, je pojasnil.", "title": "Pahor Potrebni so nujni ukrepi", "keywords": "adria;airways;pahor;vlačič;reševanje;družba;letalski;prevoznik;upnik", "lang": "slovenian"}
{"body": "Apple navdušil analitike Na borzi še en dober dan, pri čemer je izstopal porast Savinih delnic do 618 evrov, kar je 8,4 odstotka nad ponedeljkovim enotnim tečajem. Prav zadnji posel s Savo je bil sklenjen pri tej rekordni vrednosti. Samo letos je tečaj Save porasel za več kot 150 odstotkov! Telekom po polomu v v prejšnjem tednu lepo okreva in je ob 1,9 milijona evrov prometa dosegel 437 evrov. Več kot dva odstotka dražje so tudi Petrolove delnice, ki so bile na koncu vredne 965 evrov. Krka, ki je bila zaradi svežnjev s 3,89 milijona evrov najprometnejša, je po slabem začetku dneva segla do 112,5 evra. Le Istrabenz izgubil več kot odstotek Pocenile so se Mercatorjeve, Gorenjeve, Intereuropine in Istrabenzove delnice, zadnje za več kot odstotek. Petrol ima še nekaj dni časa za morebitno zvišanje prevzemne ponudbe za Istrabenz. Kot je znano, Petrol ponuja sto evrov. Sveži enotni tečaj Istrabenza je 107,5 evra. Slovenski borzni indeks 11.488 točk se je zvišal za 0,9 odstotka, medtem ko PIX 6.875 točk ni naredil večjega koraka naprej. Zvišal se je za tretjino odstotka, kolikor je pridobil tudi sklad NFD. Evropa najnižje v zadnjem mesecu Strah pred upočasnjevanjem gospodarske rasti je evropske borze v ponedeljek tretjič zapored ovil v rdečo barvo. Indeks FTSEurofirst 300 1.543 točk se je znižal za 1,3 odstotka. Največ so izgubile rudarske Anglo American -4,8 odstotka in bančne delnice. Ameriški ponedeljek je prinesel olajšanje. Dow Jones 13.566 točk se je po hudem petkovem popravku povzpel za tretjino odstotka, Nasdaq 2.753 pa za odstotek. Apple navdušil analitike Največ zaslug za boljše razpoloženje ima Apple. Vlagatelji so te delnice in tudi številne druge tehnološke delnice kupovali v pričakovanju objave odličnih poslovnih rezultatov proizvajalca iPhonov. In res, po koncu trgovanja je Apple sporočil, da je dobiček v tretjem četrtletju porasel za dve tretjini. Očitno tehnološki sektor v zadnjem četrtletju ni imel težav in mu je uspelo lepo povečati dobiček.", "title": "Drugi dan lepih borznih dobičkov", "keywords": "Gospodarstvo", "lang": "slovenian"}
{"body": "Sindkati spremljajo vplive finančne krize Za zdaj velikih vplivov finančne krize še ni čutiti, a to ne pomeni, da že jutri ne bodo pljusknili tudi v Slovenijo, meni glavni sindikalist ZSSS-ja Dušan Semolič. Potek in posledice krize je težko predvideti, ker se razmere, ki so pomebne za delavce, prepletajo z drugimi procesi. Med njimi je Dušan Semolič za MMC izpostavil predvsem slabe odločitve lastnikov kapitala, ceno katerih bodo plačali delavci. Ti bodo še revnejši, medtem ko bodo lastniki kapitala še naprej bogateli, meni Semolič. Sindikati se bodo trudili blažiti posledice krize Sindikati bodo na morebitne posledice finančne krize odgovorili z vsemi sredstvi. Semolič je napovedal, da bodo, če bo treba, na državo vršili pritisk, da delavce med krizo zaščiti z zakonodajo, in branili zakonodajne temelje, ki zagotavljajo zaščito delavcev v času krize. Vplačila v pokojninsko blagajno ne smejo upasti Absolutno pa bomo nasprotovali zniževanju socialnih pomoči in zniževanju prispevkov za pokojnine, socialno in zdravstveno varsto, o čemer se že govori. Ti prispevki se ne smejo zmanjševati, je dejal prvak ZSSS-ja. Namesto zviševanja starostne meje za upokojitev pa ZSSS predlaga ureditev zdravega in varnega delovnega okolja, kar bi zmanjšalo število bolniških dopustov. Zaradi menjave vlade se socialni partnerji še ne srečujejo Po mnenju Edvarda Kržišnika, predsednika SLjR - KNSS-ja, lahko sindikati le pomagajo blažiti posledice krize. Finančna kriza na žalost sovpada ravno s časom menjave Vlade RS, kar ima za posledico to, da redna srečanja socialnih partnerjev ne potekajo oziroma bodo potekala šele po imenovanju nove Vlade RS, je povedal Kržišnik. Tudi KNSS o krizi sicer še ne govori, prve posledice pa so se že pokazale, ko se je vodstvo družbe Cimos po upadu naročil kupcev odločilo za začasno prerazporeditev delovnega časa zaposlenih, v smislu zmanjševanja delovnih obveznosti . Kržišnik meni, da lahko sindikat krizo blaži tako, da v vsakem podjetju sodeluje z vodstvom pri odpravljanju posledic od samega začetka . To pa je mogoče le, če obstaja dialog med vsemi vpletenimi. Pomemben je socialni dialog na ravni podjetja, med delodajalcem in sindikatom v podjetju, in podpora, v strokovnem in pravnem smislu, s strani regije sindikatu v podjetju, je za MMC povedal Kržišnik. Vplivi finančne krize na slovenske delavce. Vabljeni k branju. Ne odpuščajo, a ne podaljšujejo pogodb Padanje naročil in pritiski na cene Mnoge rešitve žal le iluzija Semolič je predstavil svoj, po njegovih besedah iluzorni predlog za zmanjševanje posledic krize. Krizo so po njegovih besedah med drugim povzročila nespametna vlaganja lastnikov kapitala, dobički pa so v času krize izpuhteli. Semolič predlaga, da lastniki dobičke vlagajo v plače delavcev, saj vrednost teh pada počasneje kot vrednost delnic na borzi. Ob višjih plačah bo rasla kupna moč, posledica tega bo večje povpraševanje in več naročil za podjetja. Proizvodnja se bo povečala, dobički bodo večji, lastniki pa bodo imeli zadovoljne delavce. Ampak to je seveda iluzija, a je boljša iluzija kot trenutna iluzija kapitalizma, je dejal Semolič. Sodelovanje in dialog naj postaneta realnost Tako za Semoliča kot za Kržišnika je za iskanje izhoda iz krize bistveno sodelovanje med socialnimi partnerji. Ključnega pomena je sodelovanje, v duhu katerega je zasnovan tudi ESS, in v časih, v kakršnih se lahko znajdemo, se bo to tudi pokazalo, je dejal Kržišnik. S tem se strinja tudi Semolič, ki meni, da je najpomembnejše sodelovanje pri reševanju razvojnih dilem. Pri tem pa opozarja Vsaka vlada prvo leto vladanja misli, da je dobila tudi mandat nad pametjo, in precenjuje svoje sposobnosti. Za reševanje težav je nujen dialog s socialnimi partnerji. . Aleksandra K. Kovač", "title": "Krize še ni, lahko pa jutri pljuskne v Slovenijo", "keywords": "sindikati;kriza;delavci", "lang": "slovenian"}
{"body": "Spremljanje nogometnega prvenstva je pri nas del vsakdana, v revnih državah gre za privilegij, v Severni Koreji je bilo do nedavnega prepovedano, v Somaliji pa so dva moška preprosto usmrtili. Somalija že tretje leto zapored vodi na seznamu najbolj ranljivih držav na svetu. Nadzor mednarodno priznane vlade v Mogadišu se ne razteza bistveno dlje od praga glavnega mesta. V večini države vladajo radikalne islamske milice, kot sta Al-Shahab in Hizbul Islam. Pripadniki slednje so pred dobrima dvema tednoma ubili dva nogometna navijača, ki sta po televiziji na skrivaj spremljala nogometno prvenstvo v Južni Afriki. Oboroženi pripadniki skupine so v neki vasi vdrli v hišo, kjer so spremljali nogometno tekmo med Nigerijo in Argentino in ob begu \"zasačenih\" ustrelili dva moška. Prepovedali nogometno prvenstvo \"Gledalci nogometnega prvenstva so kršili islamsko pravo,\" je zatrdil eden izmed pripadnikov militantne skupine. Islamska organizacija Islamic Courts Union (zveza islamskih sodišč) je že leta 2006 prepovedala spremljanje nogometnega prvenstva. Navedeni islamski milici, ki izhajata iz te organizacije, sta le sledili tedaj izrečeni prepovedi. \"Živim v Sloveniji in ne poznam nobenega, ki bi bil proti gledanju nogometa. Navedeni primer je izredno težko komentirati, saj vera kot sama ne prepoveduje gledanja nogometa,\" zatrdi Nevzet Porić, tajnik Islamske skupnosti v Sloveniji. Severnokorejska reprezentanca je bila tudi sicer na prvenstvu močno zastražena. Pred pobegom jih poleg osebnih stražarjev odvrača tudi kazen, ki bi sledila. Poskus pobega bi se končal z likvidacijo, če pa bi nogometaš ali član strokovnega vodstva uspel, bi sledilo maščevanje nad njegovimi domačimi in prijatelji doma. Severna Koreja dobila hladen tuš Nogomet je bil dolgo časa prepovedan tudi v Severni Koreji, zadnje čase pa so z večurnim zamikom prikazovali le nogometne tekme, na katerih je severnokorejska reprezentanca zmagala. Po junaški borbi Severnih Korejcev proti favorizirani Braziliji v prvem krogu, ki so jo izgubili z le 1:2, pa si je režim Kima Il Džonga premislil. Drugo tekmo domače reprezentance so prvič v zgodovini prenašali v živo. Sledil je precej hladen tuš, saj so Portugalci Severnokorejcem nasuli kar sedem golov. Komentator je po četrtem zadetku preprosto utihnil.", "title": "Usmrčena zaradi gledanja tekme", "keywords": "smrt;smrt;somalija;država;dežela", "lang": "slovenian"}
{"body": "Čeprav je upravno sodišče ugodilo tožbi Telekoma Slovenije in odpravilo odločbo urada za varstvo konkurence, ti zagotavljajo, da bodo zadevo dopolnili in verjetno izdali novo odločbo. Upravno sodišče je ugodilo tožbi Telekoma Slovenije in odpravilo odločbo urada za varstvo konkurence z marca 2008, s katero je urad ugotovil, da je Telekom Slovenije od srede januarja 2001 do začetka septembra 2005 zlorabljal prevladujoči položaj na medoperaterskem trgu širokopasovnega dostopa ADSL. Iz Telekoma so danes namreč sporočili, da je upravno sodišče ugotovilo, da je urad za varstvo konkurence v postopku nepopolno ugotovil dejansko stanje, in zato posledično napačno uporabil materialno pravo, zato je njegova odločba nezakonita. Po pojasnilih Telekoma Slovenije je zadevo upravno sodišče v tem obsegu vrnilo uradu za varstvo konkurence v vnovičen postopek, ter mu naložilo, da mora Telekomu Slovenije povrniti stroške postopka. V Telekomu Slovenije smo s sodbo sodišča zadovoljni, ne glede na to, da postopek še ni pravnomočno zaključen, so sporočil iz družbe. Iz obrazložitve namreč jasno izhaja, da urad za varstvo konkurence v postopku ni presodil dejanskega stanja v popolnosti ter na ta način ugotovil zlorabo prevladujočega položaja z zavrnitvijo dokaznih predlogov Telekoma Slovenije, so navedli. Dodali so še, da je sodba sodišča v dobrem mesecu dni že druga sodba, s katero je bila zaradi nepopolno ugotovljenega dejanskega stanja odpravljena odločba urada za varstvo konkurence zoper Telekom Slovenije. Zadevo dobili v vnovično odločanje Direktor urada za varstvo konkurence Jani Soršak je potrdil, da so zadevo dobili v vnovično odločanje. Upravno sodišče po njegovih besedah ni pritrdilo uradu le v majhnem delu postopka, zato ga bodo varuhi konkurence dopolnili in verjetno izdali novo odločbo. Pri tem ne vidimo nobenih težav, je dodal Soršak. Soršak pravi, da bodo zadevo dopolnili in verjetno izdali novo odločbo. Kot je znano, je urad za varstvo konkurence 31. marca 2008 izdal odločbo, v kateri ugotavlja, da je Telekom v obdobju od 17. januarja 2001 do 5. septembra 2005 zlorabljal prevladujoči položaj na medoperaterskem trgu širokopasovnega dostopa ADSL z bitnim tokom prek bakrenega omrežja v Sloveniji. Po razlagi varuhov konkurence je Telekom operaterjem, ki so nudili širokopasovni dostop ADSL končnim uporabnikom prek bakrenega omrežja v lasti Telekoma Slovenije, neupravičeno pogojeval vzpostavitev ADSL povezave in priključka prek svojega omrežja pri končnih uporabnikih s sprejemom dodatnega pogoja, in sicer vzpostavitve ISDN priključka, ki so ga morali končni uporabniki sami predhodno zakupiti pri Telekomu. S tem je urad ugotovil kršitev zakona o preprečevanju omejevanja konkurence. Po današnjih pojasnilih Telekoma Slovenije, ki povzema sodbo upravnega sodišča, je urad za varstvo konkurence svojo odločitev o zlorabi prevladujočega položaja vezal le na vprašanje, ali je bilo tehnično nujno vezati ADSL na ISDN tehnologijo, kot pavšalne pa je zavrnil vse dokazne predloge Telekoma Slovenije o višini potrebnih investicij. Urad za varstvo konkurence bi moral namreč ugotavljati tudi, ali bi Telekom Slovenije z izvedbo ADSL/PSTN moral izvesti investicije v omrežje in nato oceniti višino investicij glede na strošek končnih uporabnikov, ki priključka ISDN pred izvedbo ADSL niso imeli, so poudarili v telekomunikacijski družbi. Šele ob uporabi načela sorazmernosti z ugotavljanjem, ali je višina investicij in drugih potrebnih vložkov podjetja za zagotavljanje dostopa ADSL/PSTN sorazmerna s koristmi potrošnikov, bi bilo mogoče ugotoviti, ali zatrjevana investicija s strani Telekoma Slovenije izpolnjuje pogoj objektivne ekonomske opravičljivosti, so poudarili. Razumno in normalno delovanje podjetja, ki nima namena izkrivljati konkurence, in je v okviru svobodne gospodarske pobude inovacije, zmanjševanje stroškov, učinkovitost podjetja, ni zloraba, so dodali.", "title": "Soršak še ni rekel zadnje besede", "keywords": "telekom;soršak;sodišče;tožba;konkurenca;omrežje;zloraba;monopol", "lang": "slovenian"}
{"body": "Edino slovensko vojaško letališče v Cerkljah ob Krki je od sobote zaprto. Agencija za civilno letalstvo RS mu je namreč zaradi nevarno slabe vidljivosti z novega letališkega stolpa odvzela uporabno dovoljenje. Ministrstvo za obrambo namreč kljub večkrat podaljšanemu roku ni odpravilo napak, poroča Pop TV. Po poročanju televizije je letališče zaprto zaradi odsevov posebnih stekel, nameščenih na stolp, ki slepijo kontrolorje. Do nadaljnjega je tako na letališču prepovedan ves civilni promet, ki ga ima vojska – to so letalska šola in civilni helikopterji –, leti pa lahko le nekaj vojaških helikopterjev. Ministrica za obrambo, ki opravlja tekoče posle, Ljubica Jelušič o tem, kdaj bi lahko bilo letališče znova odprto, molči. Ministrstvo sicer za nevarna stekla že dolgo ve in je obljubilo, da bo zadevo popravilo, a tega do zdaj še ni naredilo.", "title": "Edino vojaško letališče zaprto", "keywords": "vojaško letališče;cerklje ob krki;zaprto", "lang": "slovenian"}
{"body": "Ljubljana - Iz Zvona Dva Holdinga so včeraj sporočili, da je Slavonski zaprti investicijski sklad postal največji, 15,6-odstotni lastnik družbe. Kot smo že poročali, je Radenska omenjeni paket delnic v začetku novembra za 4,6 milijona evrov prodala avstrijski Hypo Alpe Adria Bank, vendar je ta očitno delovala le kot banka skrbnica. Zakaj so se odločili za nakup, kakšne načrte imajo z družbo in ali so dolgoročni ali le kratkoročni lastnik, za zdaj ni znano, saj nam na družbi ni uspelo najti sogovorca. Ob tem pa velja omeniti, da njeni lastniki, čeprav gre uradno za hrvaško družbo, po večini domujejo v Sloveniji. Holding Maksima Invest in Sava ter Julius Fond in Julius Lea Ivanjka ter Zvon Ena Holding imajo namreč po podatkih hrvaškega registra vrednostnih papirjev v lasti kar 49,5-odstotni delež družbe, družba Auctor, ki je odigrala pomembno vlogo tudi pri konsolidaciji lastništva Term Čatež, pa še nadaljnjih 11 odstotkov.", "title": "Slavonski sklad postal največji lastnik Zvona Dva Holdinga", "keywords": "gospodarstvo;ekonomija", "lang": "slovenian"}
{"body": "Afero banke preiskujejo tudi slovenski kriminalisti Uslužbenec banke Hypo Alpe-Adria je spregovoril predsednik uprave Wolfgang Kulterer je bil v dobrih odnosih z Ivom Sanaderjem, denar s Hrvaške pa naj bi z zasebnimi letali vozili v Celovec. Vzleti iz Celovca so potekali brez večjih kontrol. Lahko si vzel s seboj, kar si hotel. Vedno sta bila zraven kdo od vodilnih in kovček z denarjem, je povedal neimenovani bančni uslužbenec, ki je delal na oddelku za trezor. Kot je še dejal nekdanji uslužbenec avstrijske banke v pogovoru za televizijo ORF, je imel Kulterer dobre odnose s tedanjim hrvaškim premierjem Ivom Sanaderjem, njegov namestnik Günter Striedinger pa je skrbel za hrvaškega generala Vladimirja Zagorca. Denar s Hrvaške naj bi z zasebnimi letali vozili v Celovec, od tam pa dalje v Liechtenstein. Poslovalnica za zaupne posle naj bi bil grad Freyenthurn V gradu sta bila okence za svetovanje in trezor, od koder so izplačevali denar, je dejal anonimnež. Stranke naj bi skrivoma prihajale iz Italije in s Hrvaške, če so nastale kakšne težave, pa naj bi Kulterer izkoristil svoja poznanstva, med drugim tudi z nekdanjim koroškim glavarjem Jörgom Haiderjem. Banka Hypo Alpe-Adria je že nekaj časa tarča preiskav zaradi sumov različnih kaznivih dejanj, med njimi so zloraba položaja, podkupovanje in pranje denarja. V Avstriji so 13. avgusta zaradi suma poneverbe aretirali nekdanjega predsednika uprave banke Wolfganga Kultererja, ki je še vedno v preiskovalnem zaporu. Kulterer, ki je banko vodil med letoma 1992 in 2006, je bil novembra 2008 zaradi prirejanja bilanc obsojen na denarno kazen v višini 140.000 evrov. V preteklih mesecih so ga pravosodni organi pod drobnogled vzeli zaradi suma pranja denarja in dvomljivih poslov na Balkanu. Kriminalistična preiskava tudi v Sloveniji Zaradi afere banke Hypo Alpe-Adria vodijo kriminalisti preiskavo tudi v Sloveniji. Kaj in koga preiskujejo, za zdaj še ni znano. Po neuradnih podatkih naj bi bili zaskrbljeni predvsem v LDS-u in v krogih, ki so stranki blizu. Kot smo o tem že pisali na MMC-ju, naj bi avstrijska banka stranki odobrila ugodna posojila, namenjena sanaciji stranke, potem ko je njena predsednica postala Katarina Kresal. Vpletenost v afero so v stranki LDS že zavrnili, prav tako pa v slovenski Hypo banki zatrjujejo, da nimajo informacij o tem, da bi preiskovali slovensko podružnico.", "title": "Afera Hypo posle so sklepali s kovčki, polnimi denarja", "keywords": "Svet;Gospodarstvo", "lang": "slovenian"}
{"body": "Odškodninske tožbe Po pregledu poročila Pravni pregled posameznih poslov družbe Poslovni sistem Mercator v času 2007 do 2011 je nadzorni svet ugotovil, da so podani razlogi za odškodninske tožbe. Nadzorniki so tako zaradi ugotovljene škode, ki je nastala poslovnemu sistemu Mercator, že naročili pripravo odškodninskih tožb proti nekdanji upravi. Iz nekdanje uprave, na čelu katere je bil Žiga Debeljak, so se odzvali z besedami, da je celotna uprava ves čas delovala v dobro družbe in kot dober gospodar, z namenom uresničevanja začrtanih poslovnih ciljev. Spomnili so, da so bili na čelu Mercatorja od začetka leta 2006 do začetka leta 2012, ko so zaradi različnih pogledov na način prodaje družbe podali odstopne izjave. Kot so nanizali, je skupina Mercator v tem obdobju postala vodilni trgovec z živili v celotni regiji jugovzhodne Evrope. Milijonska škoda Spletni portal finance.si tako poroča, da je revizija odkrila za 12 milijonov evrov škode, ki so jo povzročili posli v času nekdanje uprave. Gre za posle nakupa podjetja En Plus, nakupa zemljišča v Subotici in nakupa hrvaške trgovske družbe Getro. Za nakup zemljišča v Subotici je Mercator odštel osem milijonov evrov, čeprav je bilo ocenjeno na tri milijone evrov, od obstoječega zemljišča in Mercatorjevega centra oddaljeno le 300 metrov ter pod spomeniškim varstvom. Zemljišče je trgovec kupil od podjetja Tomaža Ročnika,brata nekdanje prve dame Probanke Romane Pajenk. Revizija nakupa Getroja še poteka. V tem poslu naj bi bilo sklenjenih več pogodb o prenosu dejavnosti in škodljive dolgoročne najemne pogodbe. En Plus pa je Mercator kupil leta 2011. Podjetje - to je bilo nekoč v lasti zagorske Ultre, njen solastnik pa je bil tedaj Gregor Golobič - je takrat imelo za štiri milijone evrov negativnega kapitala, Mercator pa je zanj odštel dva milijona evrov in ga nato dokapitaliziral v znesku pet milijonov evrov, še piše portal.", "title": "Mercator bo tožil nekdanjo upravo Žige Debeljaka", "keywords": "Gospodarstvo", "lang": "slovenian"}
{"body": "Ljubljana - Stečajni upravitelji bodo dobili zbornico z javnimi pooblastili, v kateri bo članstvo obvezno. To je najpomembnejša od predlaganih sprememb zakona o finančnem poslovanju, postopkih zaradi insolventnosti in prisilnem prenehanju (ZFPPIPP), ki jih je ministrstvo za pravosodje včeraj tudi uradno vložilo v medresorsko usklajevanje. \"Zbornica upraviteljev bo po vzoru odvetniške notarske izvajala javna pooblastila, imela pa bo enake pravice in obveznosti. Omogočala bo tudi nadzor nad disciplinskimi kršitvami članov,\" je na včerajšnji novinarski konferenci dejal državni sekretar na ministrstvu za pravosodje Boštjan Škrlec. Kot smo že poročali, so predlog za ustanovitev zbornice konec lanskega leta vložili predstavniki stečajnih upraviteljev v delovni skupini za spremembo zakonodaje, ki jo vodi Nina Plavšak. Med vzroki za ustanovitev zbornice, ki bo imela skupščino, upravni odbor in predsednika, je Škrlec včeraj naštel \"pregon disciplinskih kršitev, oblikovanje pravil dobre prakse ter skrb in nadzor, da se njeni člani trajno usposabljajo\". Čeprav bo upraviteljem licence še vedno podeljevala država, bo dodatni pogoj za njeno pridobitev po predlogu ministrstva še praksa, ki jo bodo morali kandidati najmanj dve leti opravljati pri upravitelju. Na vprašanje, ali država z ustanavljanjem zbornice ne bo formalizirala kartela stečajnih upraviteljev, ki si bodo znotraj nje ščitili lastne hrbte, je Plavšakova odgovorila, da \"o kartelih ne moremo govoriti v dejavnosti, kjer so cene določene s tarifami\". \"Dodana vrednost zbornice je, da na enem mestu združuje skrb za izobraževanje in nadzor nad upravitelji,\" jo je dopolnil Škrlec. Na logično vprašanje, ali je bil nadzor nad upravitelji do zdaj slab, je Škrlec odgovoril, da \"ne, je pa obveza ministrstva zagotoviti čim večjo varstvo upnikom\". Po predlogu zakona ima zbornica v primeru, če je upravitelj s kršitvijo obveznosti povzročil škodo premoženju insolventnega dolžnika in druge hujše kršitve, na voljo dve vrsti kazni. Upravitelju lahko izreče ali denarno kazen v višino od 5000 do 15.000 evrov ali mu pogojno odvzame licenco za obdobje petih let. Upravitelj naj bi tako licenco dokončno izgubil, če bi v tem obdobju kršitev ponovil. Do zdaj je imela pravico do jemanja licenc le komisija za izdajo in odvzem dovoljenja pri ministrstvu. Ta lahko to stori na predlog ministra za pravosodje Aleša Zalarja ali sodišč, pri čemer v zadnjem mandatu, ki se je začel 1. marca 2008, ni prejela nobenega tovrstnega predloga. Kaj predlagane spremembe zakona prinašajo upnikom? Kot je razbrati iz gradiva, ki ga je ministrstvo včeraj objavilo na spletni strani, jim je ministrstvo namenilo le dve. Poleg tega, da se članom upniškega odbora po novem ne bo več treba sestajati zgolj na sedežih družb, od katerih terjajo vračilo obveznosti, bodo lahko tudi odbori vlagali pritožbe zoper odločitve upraviteljev. Med pobudami, ki jih je ministrstvo zavrnilo, pa je mogoče med drugim najti predlog o večjih pooblastilih upniških odborov, ki bi lahko dajali tudi mnenje k upraviteljevi nagradi. Delovna skupina med spremembe prav tako ni vnesla pobude za ponovno uzakonitev upraviteljeve prisege, zaostritev njihove odgovornosti in \"zamrznitev\" upraviteljeve pravice do nagrade v primeru, če ga je kdo od upnikov v zvezi s stečajem kazensko ovadil. primoz.cirman@dnevnik.si", "title": "Zalarjeva zelena luč zbornici stečajnih upraviteljev z obveznim članstvom", "keywords": "gospodarstvo;ekonomija", "lang": "slovenian"}
{"body": "London/Frankfurt/Pariz - Tečaji delnic na vodilnih evropskih borzah so današnje trgovanje začeli optimistično, potem ko je odjeknila novica, da bo najbogatejši in najvplivnejši izmed Združenih arabskih emiratov Abu Dabi z desetimi milijardami dolarjev pomagal sosedu Dubaju pri odplačevanju dolga državnega investicijskega holdinga Dubai World. V Frankfurtu se je indeks DAX v uvodnem delu trgovanja povzpel za 1,13 odstotka, londonski FTSE 100 je pridobil 1,06 odstotka, pariški CAC 40 pa 0,78 odstotka. Na Dunaju so tečaji po odločitvi o podržavljenju banke Hypo Aple Adria više za 1,11 odstotka, v Milanu enako, v Zürichu pa so pridobili 0,53 odstotka. Novica iz Zaliva je ob koncu trgovanja pozitivno vplivala tudi na vodilne azijske borze. Na vodilni azijski borzi v Tokiu so tečaji v povprečju na koncu kljub temu izgubili 0,02 odstotka, a nadoknadili precej večje padce na začetku dne. V Seulu so tečaji porasli za 0,47 odstotka, v Hongkongu za 0,87 odstotka, v Šanghaju pa celo za 1,71 odstotka. Duabjski voditelji so danes zjutraj sporočili, da bo Abu Dabi pomagal svojemu sosedu z desetimi milijardami dolarjev, ki naj bi bili namenjeni \"izpolnitvi nekaterih manjkajočih obveznosti Dubai Worlda\". Osrednji državni investicijski holding dubajskega emirata Dubai World je konec novembra upnike pozval k odlogu plačila približno 60 milijard dolarjev dolga do maja 2010, kar je za nekaj dni pretreslo svetovne finančne trge.", "title": "Optimističen začetek trgovanja na evropskih borzah", "keywords": "gospodarstvo;ekonomija", "lang": "slovenian"}
{"body": "Ljubljana - Zaradi prevelike zadolženosti skupine Viator & Vektor (V&V) naj bi banke že zahtevale njeno dezinvestiranje oziroma prodajo nekaterih podjetij, smo izvedeli iz neuradnih virov. Konec lanskega leta so celotne obveznosti V&V znašale 270 milijonov evrov. V V&V, v kateri je predsednik upravnega odbora in največji lastnik Zdenko Pavček, zatrjujejo, da zahteve po dezinvestiranju niso prejeli od nobene banke. \"Tako kot večina slovenskih podjetij se spopadamo z likvidnostnimi težavami, vendar kljub temu tekoče servisiramo obveznosti do bank,\" pojasnjujejo. Toda, po drugi strani priznavajo, da pri premagovanju posledic gospodarske krize iščejo notranje vire, med katere \"uvrščamo tudi dezinvestiranje premoženja oziroma prodajo določenih naložb\". Katera podjetja oziroma naložbe nameravajo prodati, še ne želijo razkriti. Pri tem se postavlja vprašanje, ali V&V ne načrtuje prodaje transportne dejavnosti. Letošnjo pomlad so namreč razbremenili 120 tovornjakov (v vrednosti 4,6 milijona evrov) od skupno 390 tovornih vozil, ki jih imajo v lasti, tako da so postala vsa vozila prosta bremen. Poleg krize, ki je močno prizadela transport in logistiko, torej osnovno dejavnost družbe, se je po ocenah poznavalcev razmer V&V znašel v težavah zaradi prevelike širitve poslovanja s prevzemi. Medtem ko V&V, razen prevzema tretjega največjega makedonskega podjetja Tranšped, lani ni prevzel drugih podjetij, je bil bistveno bolj prevzemno aktiven v letu 2007. Potem ko je prodal TIB Transport in Integral, ki sta se ukvarjala s prevozom goriva, je namreč v istem letu kupil številna podjetja, ki se ukvarjajo z avtobusnimi prevozi. Pod njegovo okrilje so tako prišli Izletnik Celje, Integral Stojna Kočevje, Integral Zagorje in Koratur. Poleg omenjenih je v letu 2007 prevzel še nekaj manjših podjetij, medtem ko je prodal družbo Avtoprevoz Tolmin. V letih 2006 in 2005 je V&V prevzel nekaj manjših podjetij ter začel odpirati podjetja in predstavništva v tujini. Večji prevzem predstavljata nakup večinskega deleža Tovarne vozil Maribor (TVM) v letu 2004 in nakup večinskega deleža Sistemske tehnike v letu 2003. V skupino V&V je vključenih 25 podjetij doma in v tujini. Po pojasnilih V&V so bile konec junija njihove celotne obveznosti na enaki ravni kot konec leta 2008. Toda v lanskem letu so se v primerjavi z letom prej dolgoročne finančne obveznosti povečale za več kot 20 odstotkov, na 90,7 milijona evrov, kratkoročne finančne obveznosti pa kar za 45 odstotkov na več kot 100 milijonov evrov. Poleg tega je imel V&V 31. decembra lani še za 80 milijonov evrov kratkoročnih in dolgoročnih poslovnih obveznosti. Takrat je imel V&V 81,16 odstotka dolžniškega kapitala, kar je bilo za 6,2 odsotne točke več kot konec leta 2007. sebastjan.morozov@dnevnik.si", "title": "Zaradi prevelike zadolženosti se bo moral Pavček dezinvestirati", "keywords": "gospodarstvo;ekonomija", "lang": "slovenian"}
{"body": "Vlada na Goriškem. Pahor pohvalil Idrijce, Židan podprl namero Ajdovcev. Očistiti Lokavšček Plaz Stogovce. Okoljski minister Roko Žarnić je predlagal, naj Občina Ajdovščina poskrbi, da bodo lastniki preventivno očistili zdaj močno zaraščeno strugo potoka Lokavšček. Za nadaljevanje sanacije plazov bodo sredstva na voljo, prav tako za prvo fazo nujne sanacije zadrževalnika Vogršček. “Severna Primorska se uspešno prestrukturira v kapitalsko intenzivne panoge z visoko dodano vrednostjo in kot prva regija že izhaja iz krize. Tudi igralništvo se znova postavlja na noge,” je ob včerajšnjem prvem vladnem obisku v tej regiji dejal predsednik vlade Borut Pahor. Kot zgled je izpostavil idrijsko gospodarstvo, ki se je prestrukturiralo še pred recesijo, tako da ima Idrija danes najnižjo stopnjo brezposelnosti pri nas. Z gospodarsko ministrico Darjo Radić je obiskal Hidrio in koncern Kolektor, kjer si želijo pomoči države zlasti pri vlaganju v raziskave. Manj optimistični so na Ajdovskem, kjer se je brezposelnost v zadnjem obdobju najbolj povečala, trenutno jih skrbi tudi usoda Fructala. Novogoriški oddelek delovnega sodišča je na meji obvladljivosti, zato bo kadrovsko okrepljen. Aleš Zalar, pravosodni minister “Pri prodaji Fructala bi moral biti sklenjen tak delničarski sporazum, ki bi omogočal razvoj na tej lokaciji in sodelovanje z okoliškimi kmeti,” je ob obisku družbe poudaril kmetijski minister Dejan Židan, ki sicer podpira namero ajdovske občine oziroma lokalnega konzorcija za nakup vsaj kontrolnega deleža, 25 plus ene delnice, v Fructalu.", "title": "Domačinom vpliv v Fructalu", "keywords": "fructal;organizacija", "lang": "slovenian"}
{"body": "Včeraj so se obiskovalci lahko udeležili dveh dogodkov pred današnjo uradno otvoritvijo 31. festivala idrijske čipke. Vse razstave, z izjemo osrednje, katere otvoritev bo potekala danes, so bile odprte in so postavljene na ogled že včeraj. Danes obiskovalcem priporočamo, da se ob 17.30. uri najprej udeležijo predstavitve publikacij z vzorci za klekljanje širokega risa, Idrijska čipka široki ris, ki bo v Čipkarski šoli Idrija, nato pa se udeležijo otvoritve osrednje razstave. Foto arhiv naročnika Razstava Nit ustvarja nakit, bo na ogled v Razstavišču Nikolaja Pirnata na idrijskem gradu, po njeni otvoritvi ob 19. uri. Na razstavi se predstavljajo ustvarjalci idrijske čipke iz ožjega območja občine Idrija v sodelovanju s slovenskimi oblikovalci. Namen razstave je širši javnosti predstaviti klekljan nakit kot pomemben segment idrijske čipkarske ustvarjalnosti. Poudariti želimo dragocenost teh izdelkov, ki se zaradi vloženih ur zahtevnega ročnega dela in oblikovalske dodane vrednosti zlahka postavlja ob bok nakitu iz žlahtnih materialov. Izhodišče vseh izdelkov na razstavi je nit, iz katere šele domišljija oblikovalca in znanje ter spretnost klekljarice ustvarijo male tekstilne mojstrovine. Največ obiskovalcev, pa danes v Idriji pričakujemo na slavnostni otvoritvi festivala Via čipka ali Glasbeno popotovanje od Volendama do Idrije , ob 21.30 na Mestnem trgu. Otvoritvena slovesnost 31. Festivala idrijske čipke bo POPOTOVANJE PO IZBRANIH ČIPKARSKIH DEŽELAH Nizozemski, Španiji, Japonski, Franciji in Sloveniji, ki poznajo, gojijo in častijo čipko, in sicer predvsem klekljano čipko. Prevozno sredstvo oziroma medij tega popotovanja bo glasba, ki jo bo poustvarilo Godbeno društvo rudarjev Idrija društvo z najdaljšo in najčastitljivejšo tradicijo godbeništva v Evropi, sopotniki pa bodo različni idrijski ustvarjalci ter ustvarjalci z idrijskim pedigrejem. V grandioznem finalu bo krstno izvedena za pihalni orkester prirejena skladba Strastra Alda Kumarja, sodobnega slovenskega skladatelja z idrijskimi koreninami. Foto arhiv naročnika Sledila bo zabava s skupino Corvus in skupino Flirrt s posebno gostjo Tinkaro Kovač- s pričetkom ob 23.00 na Trgu sv. Ahacija. Jutri , v soboto, 16. junija na festivalu idrijske čipke Zapestnica Delavnica klekljanja za odrasle* Od 9.00 do 12.00, Čipkarska šola Idrija, Prelovčeva 2. Program za otroke Spoznavanje cirkuških vragolij Od 10.00 do 12.00, Trg sv. Ahacija. Predstavitev klekljanja pred Čipkarsko šolo Idrija Učenci in učenke Čipkarske šole Idrija, od 10.00 do 18.00. Predstavitev klekljanja Društva klekljaric idrijske čipke Različne lokacije v mestu Idrija, od 10.00 do 18.00. Stare tehnike oživijo predstavitev aktivnosti pri izbirnem predmetu klekljanje v OŠ Črni Vrh Učenci in učenke Čipkarske šole Idrija in OŠ Črni vrh Čipkarska šola Idrija, Prelovčeva 2, ob 17.00. Okrogla miza na temo Avtorska čipka Sodelovanje oblikovalcev udeležencev razstave Nit ustvarja nakit Mestni muzej Idrija, Prelovčeva 9, ob 19.00. Nastop glasbenih skupin Ultra, Coverlover z Zoranom Predinon in Trkaja s skupino Ob 20.30, Trg sv. Ahacija. Foto arhiv naročnika Program za nedeljo, 17. junija Program za otroke Izdelava rakete in izstrelitev čipke na Luno Od 10.00 do 12.00, Trg sv. Ahacija. Predstavitev klekljanja pred Čipkarsko šolo Idrija Učenci in učenke Čipkarske šole Idrija, od 10.00 do 14.00. Predstavitev klekljanja Društva klekljaric idrijske čipke Različne lokacije v mestu Idrija, od 10.00 do 18.00. Godba na pihala povorka izpred Čipkarske šole Idrija do Trga Sv. Ahacija. Ob 14.30, Mestni trg. Državno tekmovanje iz znanja klekljanja za priznanje Ivanke Ferjančič. Ob 15.00 uri, Trg sv. Ahacija. Nastop mladih plesalcev Plesnega kluba Idrija Ob 16.00 uri, Trg sv. Ahacija. In najlepša čipka je Razglasitev najlepše čipke po izboru obiskovalcev razstave Poglej, kaj znam! 2012 in podelitev priznanj učenkam ob zaključku šolanja v Čipkarski šoli Idrija Ob 16.30, Trg sv. Ahacija. Nastop Ansambla Roka Žlindre Od 17.00 do 18.00, Trg sv. Ahacija. Podelitev klekljarskih certifikatov in razglasitev najboljših klekljaric državnega tekmovanja v klekljanju Ob 18.15, Trg sv. Ahacija. Zabava z Ansamblom Roka Žlindre Ob 19.00, Trg sv. Ahacija. Razstave na ogled Osrednja festivalska razstava Nit ustvarja nakit Razstavišče Nikolaja Pirnata, Grad Gewerkenegg, Otvoritev razstave 15. 6. ob 19.00. Razstava Društva klekljaric idrijske čipke &raquo,Praznična miza Galerija pri Črnem orlu Razstava Sekcije Marjetica Cerkno, DKIČ. Vse pa ni črno in belo Galerija nad Mestno knjižnico Razstava Čelada, krožnik,.. Študentke Oblikovanja tekstilij in oblačil, Oddelka za tekstilstvo, NTF, Univerza v Ljubljani. Mala galerija na gradu Gewerkenegg Letna razstava čipk učenk in učencev Čipkarske šole Idrija Poglej, kaj znam! 2012 Čipkarska šola Idrija Stare tehnike oživijo razstava čipk izdelanih pri izbirnem predmetu klekljanje in v inovacijskem projektu ob sodelovanju Čipkarske šole Idrija in Osnovne šole Črni Vrh Čipkarska šola Idrija Spremljevalni dogodki - sobota in nedelja, 16. in 17. junij Sejem domače in umetnostne obrti in klekljarskih pripomočkov, od 10.00 do 18.00, Mestni trg. Tržnica lokalnih kmetijskih pridelkov in izdelkov Pokrita tržnica, Ulica sv. Barbare 8. 16. 6. od 8.00 do 16.00, 17. 6. od 10.00 do 18.00 Rudarska hiša zadiši Društvo za zdravilne rastline Encijan od 10.00 do 18.00 Program za otroke Otroška igrala in ustvarjalne delavnice animatorji Od 10.00 do 14.00, Trg sv. Ahacija Filatelistična razstava o klekljanju in rudarjenju in razstava Idrijska tehnična dediščina v maketah Davida Ogriča Podhod Magazin, Ulica sv. Barbare 4-5 Fotografska razstava Gerhard Leeb Galerija svete Barbare. Priložnostni poštni žigi, stojnica Od 10.00 do 18.00, Mestni trg. Stalna razstava IDRIJSKA ČIPKA, Z NITJO PISANA ZGODOVINA Mestni muzej Idrija, grad Gewerkenegg, vsak dan od 9.00 do 18.00. Oglejte si URNIK RAZSTAV in ostalih dogodkov www.festivalidrijskecipke.si", "title": "Danes uraden pričetek Festivala Idrijske čipke", "keywords": "Idrija;se;pripravlja;na;31.;Festival;idrijske;čipke;pr;sporočilo", "lang": "slovenian"}
{"body": "Velenje - Skupina Gorenje je v prvih devetih mesecih letos ustvarila za 992 milijonov evrov konsolidiranih prihodkov od prodaje, kar je za 4,5 odstotka več kot v enakem obdobju lani. Čisti dobiček na ravni skupine se je povišal za 14 odstotkov na 15,4 milijona evrov. Rezultate je nadzorni svet na današnji seji ocenil kot dobre. Kot so danes sporočili iz družbe, je v konsolidirane izkaze od 1. julija vključena tudi prevzeta družba ATAG Europe, ki je v tretjem četrtletju ustvarila 34 milijonov evrov prihodka. Skupina Gorenje je v prvih devetih mesecih ustvarila 69 milijonov evrov dobička pred davki, obrestmi in amortizacijo (EBITDA), kar je slabih 12 odstotkov več kot v enakem lanskem obdobju. Dobiček pred obrestmi in davki (EBIT) se je zvišal za 15,7 odstotka na 26 milijonov evrov, celotni dobiček pred davki pa za 11,7 odstotka na 20,2 milijona evrov. V družbi pravijo, da so uspešno poslovali kljub zahtevnim pogojem. \"Svetovna finančna kriza in recesija pa sta oplazili tudi Gorenje, zato si uprava intenzivno prizadeva, da bi njune učinke čim bolj omilila,\" so zapisali in dodali, da njihova razpršena prodajna mreža zagotavlja manj tveganj. Opažajo, da v zahodni Evropi večinoma pada celotni trg gospodinjskih aparatov, Gorenje pa proda podoben obseg kot v primerjalnem preteklem obdobju, kar pomeni, da v primerjavi s konkurenco povečuje tržne deleže. Na podlagi ocene razmer in projekcij se je uprava odločila, da načrtov prihodka in čistega dobička v celotnem letu ne bo spremenila. V družbi bodo ukrepe za prilagajanje razmeram na trgu izvajali še bolj intenzivno, sprejeli pa so tudi več internih ukrepov zmanjšanje manj potrebnih stroškov, da bi kratkoročno zmanjšalo odvisnost od bančnega in finančnega sektorja. Skupina Gorenje svoje finančne in ostale obveznosti poravnava v dogovorjenih rokih, pravijo in dodajajo, da imajo razpršen kreditni portfelj, saj sodelujejo z več kot 20 različnimi bančnimi skupinami. V zadnjem času so navezali tudi nove stike, da bi si zagotovili reinvestiranje kreditov tudi v prihodnje. Gorenje se poleg osnove dejavnosti usmerja tudi v druge dejavnosti, med drugim v ekologijo in energetiko, ki da se uspešno razvijata in presegata težavno poslovanje divizije izdelkov za dom.", "title": "Gorenje v devetmesečju z višjim prihodkom in dobičkom", "keywords": "gospodarstvo;ekonomija", "lang": "slovenian"}
{"body": "Mariborsko okrožno sodišče je odločilo, da oprosti nekdanjo članico uprave Palome Pergarjevo v zasebni tožbi Uroša Krapše, ki ji je očital žaljive izjave. Mateja Perger Na mariborskem okrožnem sodišču se je danes zaključil postopek v zasebni tožbi nekdanjega svetovalca in člana uprave Palome Uroša Krapše zoper zdaj že prav tako nekdanjo članico uprave Palome Matejo Perger. Krapše je Pergerjevi očital žaljive izjave v članku z naslovom Pergerjeva ovadila člana uprave Palome , ki je bil objavljen 16. julija 2007 v Financah. Sodišče je moralo odločiti, ali so objavljene trditve o njegovem delu škodile tudi njegovi časti in dobremu imenu. Razsodili so v prid Pergerjeve. Pergerjeva, ki je bila v času objave članka še predsednica uprave v sladkogorski tovarni papirja, je v članku med drugim povedala, da so v Palomi že dlje časa ugotavljali, da Krapša, ki je bil v upravi zadolžen za kontroling, ne opravlja svojega dela. Najprej je nasprotoval predlogu uprave, katere član je, za investicijo v Šentilju. Sedaj pa se je lotil tudi drugih oblik osebnega okoriščanja. Zaradi tega smo zadevo predali ustreznim preiskovalnim organom, naj bi takrat med drugim izjavila Pergerjeva, zaradi česar je Krapša od nje terjal 10 tisoč evrov odškodnine. Krapše je povedal, da je zaradi žaljivih obdolžitev Pergerjeve doživel nepopravljivo škodo in psihične težave, saj prihaja iz kraja, kjer je tudi Paloma, ki je kot je znano, že tako ali tako v velikih težavah. Na sodišču sta bila zaslišana tako Pergerjeva in Krapša. Prva je zavrnila vse obtožbe, saj objavljeni članek ni bil avtoriziran, sama pa je svoja stališča, ki niso bila v skladu z objavljenimi izjavami, pojasnila nekaj dni pozneje na novinarski konferenci Palome. Ob tem je Pergerjeva poudarila, da je Krapša v času svoje zaposlitve v Palomi kršil pooblastila, s tem ko je na lastno pest naročil izdelavo pravnega mnenja pri inštituciji, katere soustanovitelj je bil celo sam, in to kljub temu, da je imela družba takrat za to že najete druge pravne svetovalce. Prav tako naj bi Krapšo pisno nekajkrat opozorila, da ne izpolnjuje nekaterih svojih nalog v skladu z dogovorjenim terminskim načrtom. Krapša se v svojem pričanju tovrstnih pisnih opominov s strani nekdanje predsednice uprave ni spomnil, zanikal pa je tudi, da bi z naročilom za izdelavo pravnega mnenja kakor koli prekoračil svoja pooblastila. Povrhu vsega je bila izdelava mnenja brezplačna, saj se mu ni zdelo etično, da bi kot soustanovitelj inštitucije, ki jo je za to najel, Palomi povzročil še dodatne stroške. Ob tem je povedal, da je zaradi žaljivih obdolžitev Pergerjeve doživel nepopravljivo škodo in psihične težave, saj prihaja iz kraja, kjer je tudi Paloma, ki je, kot je znano, že tako ali tako v velikih težavah.", "title": "Zmaga Pergerjeve", "keywords": "paloma;perger;mateja;uroš;krapše;razsodba;maribor;sodišče", "lang": "slovenian"}
{"body": "V Ljubljani večinoma popravki navzdol Evropske in azijske borze so v pričakovanju objave podatkov o ameriški brezposelnosti, kar bo najverjetneje krivo tudi za slabši začetek na Wall Streetu. Na Ljubljanski borzi se je dan začel obetavno, saj sta se oba indeksa nekoliko dvignila, vendar pa tako ni ostalo do konca dneva. SBI20 je izgubil 0,64 odstotka svoje vrednosti in končal pri 4.216,06 točke. Najbolj so se podražile delnice Pivovarne Laško, za 2, 13 odstotka ter dosegle enotni tečaj 36,97 evra. Za 0,77 odstotka so se dvignile delnice Krke enotni tečaj 69,76 evra. Za deset odstotkov so se znova poceni delnice Istrabenza, za 2,63 odstotka pa delnice Zavarovalnice Triglav. Vrednost je izgubila tudi delnica Gorenja in Mercatorja, Sava in Petrol pa sta ostala na skoraj enaki ravni. Najprometnejše delnice Krka 0,77 % 69,76 EUR Sava -0,01 % 239,97 EUR Petrol 0,01 % 325,89 EUR NKBM -0,69 % 11,45 EUR Gorenje -1,15 % 10,31 EUR Telekom Slovenije -0,45 % 162,66 EUR Zagrebški Crobex je po sredinem strmoglavljenju, zaradi odstopa premierja Sanaderja, izgubil še 0,68 odstotka. Evropske borze so dan začele v rdečem in ga tako tudi končale. Vlagatelji so zadržani predvsem pred obajvo podatkov o ameriški brezposelnosti. Osrednji borzni indeksi so zdrsnili za več kot odstotek. Nikkei se je po spodbudnem torku že drugič zapored znižal. Tokrat za 0,64 odstotka in pristal pri 9.876,15 točke. Slabši trgovalni dan je predvsem posledica vnovčevanja dobičkov pred objavo podatkov o ameriški brezposelnosti. Ameriške delnice so v sredo dosegle rast. Indeks Dow Jones se je povzpel za 0,68 odstotka in dan končal pri 8.504,06 točke, indeks Nasdaq pa se je povišal za 0,58 odstotka in končal pri 1.845,72 točke. Višja vrednost indeksov je predvsem posledica spodbudnih informacij proizvajalcev iz Kitajske, Evrope in ZDA, vendar pa so vlagatelji ostali previdni predvsem zaradi objave vrednosti plač.", "title": "Borze v pričakovanju ameriške brezposelnosti", "keywords": "borza", "lang": "slovenian"}
{"body": "Zahteva verjetno tudi v kupoprodajni pogodbi Osnovno vodilo pri prodaji Turizma Kras bo ohranjanje celovitosti podjetja in dejavnosti, je dejal direktor družbe Matjaž Berčon. Lastnik podjetja Turizem Kras, Istrabenz Turizem, bo po Berčonovih besedah te zaveze tudi vključil v kupoprodajno pogodbo. Kot pravi, je težnja konsolidirati lastništvo nepremičnin v okolici Postojnske jame, za kar so se v družbi že trudili. S temi besedami se je Berčon odzval na poslansko vprašanje SDS-ovega poslanca Zvonka Černača vladi, ki se zavzema za to, da se koncesijska uredba spremeni tako, da je v primeru prodaje družbe, ki je koncesijo pridobila, za njen prenos na novega kupca potrebno soglasje vlade in lokalne skupnosti, oziroma tako, da koncesija Postojnske jame ni predmet prodaje. Vladi je namreč očital, da jim je vseeno, komu bo družba prodana, tudi če bi to bili luksemburški ali tajvanski poštni nabiralniki . Dodal je še, da lastniki prodajajo družbo, katere največja vrednost je ravno koncesija. POSLOVNI REZULTATI 2009 NIŽJI DOBIČEK Družba je imela 10,4 milijona evrov prihodka, kar je 10 odstotkov manj kot v prejšnjih dveh letih. Čisti dobiček je lani znašal nekaj manj kot 579.000 evrov. Dobiček iz poslovanja pred amortizacijo se je z nekaj več kot dveh milijonov evrov v prejšnjih dveh letih lani znižal na 1,4 milijona evrov. Družba letos načrtuje okoli 10,5 milijona poslovnih prihodkov. Vsaka vlada uredbo lahko spremeni Berčon pravi, da se lahko v pravice, ki jih pridobi pravni ali fizični subjekt, posega, a ima ta subjekt pravico do nadomestil . Poudaril je, da koncesijska pogodba govori le o neizpolnjevanju vsebinskega dela, soglasje pa, da so dolžni pridobiti tudi v primeru statusnih sprememb, vendar so ustrezne službe zagotovile, da sprememba lastništva ne šteje za statusno. Dodal je, da lahko sicer vsaka vlada uredbo spremeni, a se mora zavedati tudi posledic. Medtem pa je državni sekretar na ministrstvu za okolje in prostor Zoran Kus dejal, da glede na koncesijsko pogodbo tudi po spremembi lastništva koncesija ostaja v rokah Turizma Kras. To je, kot je zatrdil, dobro opravljalo koncesijske naloge. Postojnsko jamo je lani obiskalo slabega pol milijona obiskovalcev, petina jih je bila Italijanov, medtem ko je bilo slovenskih obiskovalcev za 15,6 odstotka. Opaziti je upad skupinskih ogledov in povečevanje individualnih.", "title": "Turizem Kras kupec bo moral ohraniti celovitost", "keywords": "Gospodarstvo", "lang": "slovenian"}
{"body": "Nemško delovno sodišče je razsodilo, da lahko strojevodje stavkajo tudi v tovornem in daljinskem potniškem prometu. Vlaki v Nemčiji so že stali, bodo kmalu spet? Sindikat strojevodij GDL, ki deluje v okviru nemških železnic Deutsche Bahn, lahko pripravi stavko v vsem železniškem prometu, tudi tovornem in daljinskem potniškem prometu, je v petek razsodilo nemško delovno sodišče. Analitiki skupne stroške ustavitve tovornega prometa na železnicah ocenjujejo na 50 milijonov evrov dnevno. Sodišče je tako upoštevalo pritožbo na odločitev z začetka oktobra, da stavka ne sme prizadeti prometa z blagom in daljinskega potniškega prometa. Sindikat, ki se z vodstvom železnic že dlje časa neuspešno pogaja o plačah, je naznanil, da namerava s stavko ustaviti tovorni promet. S tem bi resno prizadel ključne nemške industrije, kot so avtomobilska, jeklarska in kemična, ki so precej odvisne od prevoza tovora po železnici. Dnevno na železnicah vozi okoli 4800 tovornih vlakov, mnogo jih vozi tudi mednarodno. Analitiki skupne stroške ustavitve tega prometa ocenjujejo na 50 milijonov evrov na dan. Nemški minister za promet Wolfgang Tiefensee je pred odločitvijo sodišča izrazil zaskrbljenost nad načrti za zaustavitev tovornega železniškega prometa. Po njegovem bodo motnje v tovornem prometu, če trajajo več dni, tednov ali celo mesecev povzročile resno škodo gospodarstvu. Zato, je dejal, je treba to preprečiti. Nemškim strojevodjem je dovoljeno stavkati v vsem železniškem prometu Glede na odločitev sodišča bo sindikat lahko pripravil stavko tudi na daljinskih potniških, tudi hitrih medkrajevnih in mednarodnih vlakih. Predstavnik GDL je povedal, da čez konec tedna aktivnosti niso predvidene, najprej bi lahko do stavke prišlo v ponedeljek. Sindikat, ki je v preteklih tednih s stavkami večkrat ohromil mestni in primestni potniški promet, združuje pa okoli 15.000 od skupno 20.000 strojevodij znotraj Deutsche Bahn, zahteva 31-odstotni dvig plač in ločeno kolektivno pogodbo od tiste, ki sta jo sklenila druga dva sindikata v Deutsche Bahn, Transnet in GDBA.", "title": "Nemški strojevodje lahko stavkajo", "keywords": "stavka;nemčija;strojevodja;železniški;promet;sodišče;sindikat;plača;pogajanja", "lang": "slovenian"}
{"body": "Zaradi padca Krke in Telekoma SBI TOP spet izgubljal Na dan, ko se v ZDA začenja sezona objav svežih poslovnih rezultatov, razvite borze drsijo navzdol. Seveda je med vzroki za pesimizem spet evropska dolžniška kriza. Nemčija in Francija vedno bolj pritiskata na Portugalsko in jo rotita, naj po zgledu Grčije in Irske sprejme finančno pomoč Evropske unije in Mednarodnega denarnega sklada. Medtem je na trgu dolžniških vrednostnih papirjev občutno porasla zahtevana donosnost na portugalske donosnost petletne obveznice je 6,43 odstotka, desetletne že 7,26 odstotka, italijanske in španske obveznice. Vse tri države bodo ta teden izpeljale novo avkcijo državnih obveznic, napovedi pa niso prav obetavne. Daniscove delnice strmo navzgor Vseevropski delniški indeks FTSEurofirst 300 1.136 točk je do kosila ob občutni pocenitvi finančnih delnic izgubil 0,7 odstotka, večje izgube pa so preprečile sveže prevzemne novice. Ameriško kemično podjetje DuPont prevzema danski živilski koncern Danisco. Vrednost prevzema je 5,8 milijarde dolarjev, Daniscove delnice pa so poskočile za 26 odstotkov. Frankfurtski DAX 30 6.880 točk se je znižal za odstotek. Kljub objavi dobička v zadnjem lanskem četrtletju so delnice banke Commerzbank padle za dva odstotka. Indeks volatilnosti VDax, ki meri pripravljenost vlagateljev za tveganje, se je povzpel za več kot šest odstotkov. Evro vztraja pod 1,30 dolarja Tudi Azija se je ob začetku novega tedna pogreznila v rdeče številke. Borza v Šanghaju je izgubila 1,7 odstotka. Kitajske oblasti nameravajo na nekaterih področjih z davkom na najdražja stanovanja umiriti vroči nepremičninski trg in špekulante. Spomin na krizo, ki je po poku nepremičninskega balona prizadela zahodna gospodarstva, je še zelo živ ... Vrednost evra je 1,29 dolarja, cena lahke nafte pa dobrih 88 dolarjev. Na začetku ponedeljkovega trgovanja se je nafta povsem približala 90 dolarjem zaradi zaprtja naftovoda na Aljaski. Trg dela ne okreva po željah analitikov V ZDA naj bi bil ponedeljek negativen. Vlagatelji so še vedno pod vtisom v petek objavljene novice, da je bilo decembra v ZDA ustvarjenih le 103 tisoč novih delovnih mest, kar je krepko manj od pričakovanj 175 tisoč. Brezposelnost je sicer padla na 9,4 odstotka najmanj po maju 2009, kar je zgolj posledica tega, da so nekateri prenehali iskati zaposlitev in so jih črtali iz evidence brezposelnih. Newyorški delniški indeks Dow Jones 11.674 točk je v petek nazadoval za 0,2 odstotka, na tedenski ravni pa je vseeno porasel za 0,8 odstotka. Tečaji delnic v prvi kotaciji NOVA KBM +0,99 % 10,20 EUR INTEREUROPA +0,84 % 3,60 GORENJE +0,57 % 13,225 PETROL +0,42 %265,10 MERCATOR +0,65 % 153,00 KRKA -0,83 %62,25 LUKA -1,23 % 16,00 TELEKOM -2,18 %85,00 Telekom zdrsnil za dva odstotka Zaradi padca Krkinih in Telekomovih delnic je indeks SBI TOP 832 točk v ponedeljek izgubil dve tretjini odstotka. Cena Telekoma Slovenije je zdrsnila za dobra dva odstotka, na 85 evrov. Telekom je bil sicer prejšnji teden edina delnica v prvi kotaciji, ki se ni pocenila. Finance pišejo, da bo Prvi pokojninski sklad v kratkem zahteval sklic skupščine Telekoma in oblikovanje sklada lastnih delnic. Promet s Krko je dosegel 538 tisoč evrov, s preostalimi papirji pa je bil izjemno nizek. Vseeno omenimo, da je še največ, odstotek, pridobila Nova KBM.", "title": "Pritiski na Portugalsko, naj sprejme pomoč", "keywords": "Gospodarstvo", "lang": "slovenian"}
{"body": "Peking - Kitajska naftna skupina Sinopec je danes sporočila, da je dokončala 7,5 milijarde ameriških dolarjev vreden prevzem družbe Addax Petroleum s sedežem v Ženevi. Gre za največji tuji prevzem s strani kakega kitajskega podjetja, skupina Sinopec, ki velja za največji azijski rafinerijski koncern, pa želi s tem povečati svojo proizvodnjo. Kot poroča ameriška tiskovna agencija AP, želi Sinopec z razširitvijo proizvodnje predvsem zmanjšati izgube, ki so v preteklih letih ob visokih cenah nafte nastale zaradi prav tako visokih davkov na gorivo. Kitajske naftne, rudarske in druge družbe, ki se ukvarjajo z izkoriščanjem naravnih virov, sicer ob vse večjem povpraševanju pogosto investirajo v tuja naftna polja, rudnike ipd. Kitajska naftna družba China Oilfield Services je tako lansko leto izvedla nakup 2,5 milijarde dolarjev vrednega deleža v norveški družbi Awilco Offshore. Addax s sedežem v Ženevi se ukvarja predvsem z odkrivanjem novih naftnih zalog v zahodni Afriki in na Bližnjem vzhodu. Sinopec je ob prevzemu družbe med drugim obljubil, da bo vodstvo Addaxa ostalo nespremenjeno.", "title": "Sinopec dokončal največji tuji prevzem na Kitajskem", "keywords": "gospodarstvo;ekonomija", "lang": "slovenian"}
{"body": "Znani borzni posrednik je izvedel eno od največjih prevar v ameriški zgodovini. Vlagatelji, ki so vlagali v njegov posel, so skupaj izgubili okrog 50 milijard dolarjev. Gre za znano finančno prevaro, ki je dobila ime po Charlesu Ponziju, največjemu prevarantu v ameriški zgodovini. V 20. letih prejšnjega stoletja je namreč sprožil verigo pisem, preko katerih je s kuponi za povratno pošto zaslužil milijone. Okrog 17 tisoč ljudi je v njegov fond vložilo več milijonov dolarjev. Ponzi, ki s svojim delom nikoli ni zaslužil niti centa, je s pomočjo prevare v žep pospravil okrog 250 tisoč dolarjev na dan. Finančna prevara, ki jo je izvedel znani posrednik z Wall Streeta in tudi nekdanji predsednik newyorške elektronske borze Nasdaq Bernard Madoff, je ena od največjih v zgodovini, poroča tiskovna agencija Reuters. Vsak dan se pojavljajo nove in nove žrtve njegovega piramidnega sistema, v katerem je izpuhtelo v zrak okrog 50 milijard dolarjev. Madoff je namreč v svojo tako imenovano Ponzi shemo privlekel številne mednarodne banke, fonde in premožne zasebne vlagatelje. Med njimi so bili tudi lastnik newyorškega bejzbolskega moštva MetsÂ Fred Wilpon, nekdanji lastnik ameriških nogometaševÂ Philadelphia EaglesÂ Norman Braman, francoska banka BNP, tokijska Nomura Holding Inc. in še vrsta drugih. Največjo izgubo so utrpeli trije ameriški fondi, ki naj bi od zasebnih vlagateljev zbirali denar in ga vlagali v Madoffov posel, za katerega so bili prepričani, da jim bo prinesel bogato pokojnino, v resnici pa so ostali brez stotin milijonov dolarjev. Madoff je bil cenjen borzni posrednik in tudi nekdanji predsednik elektronske borze Nasdaq. Madoff je bil sicer eden od najbolj uglednih borznih posrednikov z Wall Streeta, ki je imel imidž sposobnega poslovneža in je mnogim že pomagal obogateti. Kjer koli se je obračal denar, se je pojavilo tudi njegovo ime, zaradi česar je dobil vzdevek proizvajalec denarja . Tokrat pa denarja ni proizvedel, ampak ga je pognal v zrak. Deloval je namreč po načelih piramidnega sistema vlaganja. Tako je starim vlagateljem izplačeval denar, vendar pa je zato potreboval vedno nove in tako postal odvisen od njih. Precej hitro je prišlo do težav, saj denarja ni plemenitil z vlaganji, ampak ga je zgolj jemal enim in dajal drugim. Sistem je propadel, prav tako vsi investitorji, ki svojega denarja najverjetneje nikoli več ne bodo videli. Madoffu grozi 20 let zaporne kazni, kjer bo premišljeval o svojih napakah, in denarna kazen v višini 5 milijonov dolarjev.", "title": "Ena od največjih finančnih prevar v zgodovini", "keywords": "madoff;finančna;prevara;piramidni;sistem;vlaganja;piramida;denar;dolar;ponzi;vlaganje;vlagatelj", "lang": "slovenian"}
{"body": "Kazensko ovadbo v zadevi Mercator je vložil Zoran Janković Sodišče je presodilo, da pri prodaji Mercatorja leta 2005 ni bilo oškodovanja državnega premoženja. S sodbo z začetka junija je senat ljubljanskih sodnikov nekdanjega vodjo Istrabenza Igorja Bavčarja, nekdanjega vodjo Pivovarne Laško Boška Šrota, nekdanjega vodjo Soda Marka Pogačnika, nekdanjega vodjo Kada Tomaža Toplaka, Pivovarno Laško in Istrabenz opral suma zlorabe položaja ali pravic pri prodaji 30-odstotnega deleža v Mercatorju, pišejo Slovenske novice. Kazensko ovadbo je proti omenjenim podal nekdanji prvi mož Mercatorja Zoran Janković, ki je leta 2006 vložil tudi tožbo proti Istrabenzu in Pivovarni Laško, češ da bi morala tretjino delnic Mercatorja prodati nekdanjemu vodstvu te družbe - Jankoviću in njegovim takratnim sodelavcem. Janković je tožbo izgubil, a se je nato pritožil. Šrota in Bavčarja je nato ovadil zaradi poslovne goljufije, ovadil pa je tudi nekdanjega prvega moža Laškega Toneta Turnška, in sicer zaradi krivega pričanja.", "title": "Sodišče o Mercatorju Bavčar in Šrot nedolžna, Janković izvisel", "keywords": "Gospodarstvo", "lang": "slovenian"}
{"body": "Uprava Palome se je zaradi domnevnih nepravilnosti znašla v predkazenskem postopku. Policija preverja vložene ovadbe.", "title": "Policija v Palomi", "keywords": "paloma;policija;preiskava;predkazenski;postopek", "lang": "slovenian"}
{"body": "Medtem ko bo Slovenija jutri prejela uradno slovesno povabilo OECD za članstvo, jo ta opozarja, da dvig minimalne plače ni najboljša poteza, nujen pa je tudi rez v javnem sektorju. Glavni izzivi Slovenije so rez v izdatke v javnem sektorju ter pokojninska in zdravstvena reforma, pravi glavni ekonomist in namestnik generalnega sekretarja Organizacije za gospodarsko sodelovanje in razvoj (OECD) Pier Carlo Padoan. Javni sektor se ravno v teh dneh pogaja z vlado o sistemu plač. Zadnje informacije bo vlada preučila jutri. Izključena ni niti možnost stavke. Slovenija bo jutri deležna slovesnosti v Parizu, 1. junija pa naj bi podpisala še sporazum o pristopu v klub najrazvitejših držav OECD. Za povabilo je Slovenija zaprosila že leta 1996. Čeprav so v OECD optimistični glede Slovenije in ji napovedujejo krepitev rasti gospodarstva, pa nas hkrati tudi opozarjajo, da dvig minimalne plače predstavlja tveganje za gospodarstvo, poleg tega je območje evra zajela negotovost. Slaba novica je tudi, da nam OECD ob izteku kratkoročnih ukrepov na trgu delovne sile napoveduje verjetno povečanje brezposelnosti.", "title": "OECD: nujen rez v javnem sektorju", "keywords": "slovenija;država;dežela", "lang": "slovenian"}
{"body": "Ne bomo reševali bank, trdi novi direktor sklada Republiški stanovanjski sklad namerava v kratkem objaviti javni poziv lastnikom in investitorjem stanovanj, ki trenutno zgolj sedijo v bilancah bank. V javnem pozivu, odpiranje ponudb naj bi bilo že sredi junija, bo stanovanjski sklad najprej želel ugotoviti, kakšno je zanimanje na trgu, je pojasnil novi direktor sklada Žiga Andoljšek. Ko bodo ugotovili, kakšen je interes lastnikov stanovanj, da svoja stanovanja bodisi oddajo ali prodajo, bo sklad šel tudi v nakup stanovanj iz tega t. i. mrtvega fonda. V ta namen imajo na voljo 40 milijonov evrov. V okviru tega načrtujejo tudi sodelovanje na dražbah bank, ki so napovedale odprodajo svojih zalog zaseženih stanovanj, kjer si sklad obeta, da bodo lahko pridobili precej stanovanj po ugodnih cenah, je dodal Andoljšek. Iskali pa jih bodo predvsem na področjih z razvito infrastrukturo, bližino industrije in rastočim številom prebivalcev. Ob tem je opozoril, da ne gre za reševanje bank, saj ne nameravajo kupovati stanovanj po napihnjenih cenah. Prihodnost sklada ob tem vidi bolj v obliki finančnega sklada, ki se ne bi več toliko ukvarjal z gradnjo stanovanj, temveč bolj z ugodnim financiranjem za nakup nepremičnin. Projekt Brdo bo spet stekel Med kratkoročnimi nalogami sklada je izpostavil še dokončanje gradenj 487 stanovanj v soseski na Brdu v Ljubljani. Ta projekt je po Andoljškovih besedah zastal zaradi nesoglasij med nekdanjo upravo in nadzornim svetom sklada ter propada gradbinca GPG. V kratkem bodo tako objavili poziv za dokončanje del v obsegu, kot je bilo prvotno načrtovano. Ciljna skupina zgrajenih stanovanj pa bodo predvsem mlade družine, pa tudi starejši, saj bodo na voljo tudi varovana stanovanja. Poleg tega je v kratkoročnih načrtih sklada tudi rešitev lastniških razmerij stanovanj, ki so na sklad prišla leta 2009. Že v bližnji prihodnosti naj bi del 540 stanovanj prišla v last sklada. Preostanku, ki lastniških razmerij še nimajo urejenih, pa naj bi ta uredili v kratkem. V tem skladu je tudi 90 stanovanj, ki bodo namenjena občinam. Tretjino jih bodo namenili v trajno last občin in bodo neko dodatno premoženje občin, je pojasnil. Luksuzni nepremičninski davek, zgrešena poteza Na kratko je komentiral tudi davek na nepremičnine, ki so skupaj ali posamično vredne milijon ali več evrov. Potezo vidi kot zgrešeno, saj meni, da bo vlada na ta način skladu pobrala sredstva, ki jih potrebuje za uresničevanje stanovanjske politike. V ta namen nameravajo pripraviti popravek zakonodaje, je še dodal.", "title": "Stanovanjski sklad bo kupoval stanovanja od bank po ugodnih cenah", "keywords": "Gospodarstvo", "lang": "slovenian"}
{"body": "Politični analitiki. Stranke prepozno objavljajo imena kandidatov za župana Ljubljane, meni večina. \"Pomembno je oboje: ime in 'timing'. Tudi za atraktivnega kandidata je potreben določen čas, da se ga spromovira,\" meni politični analitik Matevž Tomšič. (Foto: Dejan Mijovič) Doslej sta poleg župana Zorana Jankovića predvolilni boj za mesto župana napovedali le kandidatki NSi in DeSUS, druge stranke s kandidati še čakajo. Ker so pred nami referendum o arbitražnem sporazumu, svetovno nogometno prvenstvo in počitnice, bo za predvolilno kampanjo ostalo precej malo časa. “Tisti, ki želijo lansirati nekoga, ki bi predstavljal realno alternativo Stadion politično ne bo posebej koristil nobeni strani, pričakujem namreč, da se bodo tu Jankovićeve zasluge in problemi medsebojno nevtralizirali. Matej Makarovič Jankoviću, bi morali na tem intenzivno delati že precej časa - pravzaprav že od zadnjih lokalnih volitev,” meni Matevž Tomšič s Fakultete za uporabne družbene vede. Matej Makarovič, njegov kolega, se strinja: “Opozicijske stranke so najboljši trenutek že zamudile - to bi morale storiti zgodaj spomladi.” Da stranke zamujajo, meni tudi Nikola Damjanić iz Ninamedie, Boštjan M. Turk s Filozofske fakultete pa pravi, da je “čas relevantna kategorija, bolj pa je pomembno, kateri kandidati bodo na pomladni strani.” Miro Kline s Fakultete za družbene vede ocenjuje, da bo šele po referendumu o arbitražnem sporazumu mogoče pripraviti pravo strategijo nastopanja na volitvah. “Njegov rezultat bo naredil več kot vse predhodno komuniciranje,” pravi, sicer pa meni, da je čas povsem nepomemben. Pomladni kandidat Damjanić je prepričan, da je Janković izraziti favorit, kar kažejo tudi meritve. Po njegovi oceni se opozicijske stranke niso prej zganile zato, ker energijo gospodarno usmerjajo tja, kjer imajo večje možnosti za uspeh. Sedanji župan nima tekmeca, a z vsakim dnem postaja sovražnik samemu sebi. Miro Kline Tomšiču bi se zdelo smiselno, da se opozicija - tista, ki je dovolj nazorsko sorodna - poenoti okoli enega kandidata. Turk podobno meni, da bi bila smiselna le enotna kandidatura pomladnega trojčka: “V tej zvezi je Kucler Dolinarjeva nekakšno presenečenje.” Pomen stadiona Dosedanji kandidati Napovedi. Kandidaturo za ljubljanskega župana so doslej napovedali aktualni župan Zoran Janković, predsednica ljubljanske organizacije DeSUS Meta Vesel Valentinčič in predsednica mestnega odbora NSi Mojca Kucler Dolinar. Ljubljanska SD bo ime svojega kandidata razkrila 12. junija na strankarskem srečanju v Mostecu, mestni odbor SDS pa naj bi odločitev o kandidatu sprejel do 4. junija.", "title": "Pozni protijankoviči", "keywords": "zoran janković;politik;volitve;volitve;matej makarovič;sociolog", "lang": "slovenian"}
{"body": "Ljubljana - Italijanski poslovnež Pierpaolo Cerani je več deset tisoč delničarjev Infonda Holdinga in Centra Naložb, ki ju lastniško obvladuje prek podjetja Kolonel, po mesecu dni ponovno povabil na skupščini. Z njima si bosta upravi obeh močno zadolženih družb, ki sta bili še pred pol leta ključni v propadlem lastniškem imperiju Boška Šrota, spet kupili nekaj časa pred nadaljevanjem insolventnih postopkov. Delničarji, beri Cerani, bodo tako 4. januarja na že peti skupščini v manj kot letu dni ponovno odločali o povečanju kapitala v obeh družbah. V nasprotju z minulimi skupščinami sta upravi obeh družb tokrat jasno napovedali, da bosta še pred javnim pozivom k dokapitalizaciji objavili tudi pripadajoči prospekt, ki ga mora potrditi Agencija za trg vrednostnih papirjev (ATVP). Ta je po neuradnih informacijah prav zaradi tega v prvi polovici decembra obema družbama prepovedala prodajo dokapitalizacijskih delnic, saj sta ti z neobjavo prospekta kršili zakon o trgu finančnih instrumentov. V Infondu Holdingu bodo tako kapital s sedanjih 16,8 milijona evrov povečali na dobrih 434 milijonov evrov, pri čemer naj bi vlagatelj, najverjetneje finančni sklad GEM Global Yield Fund z Britanskih Deviških otokov, prispeval 261 milijonov evrov, preostalih 156 milijonov evrov pa naj bi v kapitalski vložek pretvorili upniki. Kapital Centra Naložb naj bi povečali za 74 milijonov evrov, na skoraj 90 milijonov evrov, denar pa naj bi prispevali \"posamični vlagatelji\", ki bodo lahko posamezno delnico pridobili za en evro. Da je za uresničitev Ceranijevih načrtov o rešitvi obeh družb bore malo možnosti, dokazujejo trije podatki. Prvič, sam italijanski poslovnež je pred časom priznal, da bo GEM Global Yield Fund denar v Infond Holding vložil, le če bo ta ponovno pridobil večinski delež v Pivovarni Laško, ki so ga poleti zasegle banke, kar je za zdaj onkraj meja verjetnega. Drugič, med upniki, ki naj bi s stvarnimi vložki dokapitalizirali Infond Holding, so poleg Centra Naložb, Hypo in Probanke tudi družbe iz skupine Pivovarna Laško, kjer so že večkrat jasno poudarili, da jih ta finančna operacija ne zanima. In tretjič, težko je verjeti, da bi se v tem trenutku našel vlagatelj, ki bi bil pripravljen vložiti 74 milijonov evrov v Center Naložbe, družbo, katere najpomembnejša naložba je prav Infond Holding. Ta je imel zadnji dan avgusta za okoli 156 milijonov evrov kratko- in dolgoročnih obveznosti, kar za več kot petkrat presega vrednost vseh holdingovih naložb. primoz.cirman@dnevnik.si", "title": "Cerani ni obupal nad Infondom Holdingom", "keywords": "gospodarstvo;ekonomija", "lang": "slovenian"}
{"body": "Predsednik uprave slovenskega Mercatorja Žiga Debeljak ni prejel nobenega pisma hrvaških delavcev v podjetju Mercator Hrvaška. Prav tako menijo, da nimajo namena ničesar prodati. V Mercatorju so danes za 24ur.com pojasnili, da predsednik uprave Žiga Debeljak ni prejel nobenega pisma od delavcev ali sindikata glede neurejenih delovnih razmer v podjetju Mercator-H Hrvaška. Hrvaški časopis Index.hr je namreč poročal, da so se na Debeljaka obrnili, da jim pomaga povrniti ugled podjetju. V anonimnem pismu so zapisali, da ga želijo opozoriti na nenavadne dogodke v Mercatorju. Menijo, da trenutna vladajoča garnitura zelo uničuje ugled in ime, ki si ga je Mercator zgradil na Hrvaškem. Velika večina delavcev je zelo nezadovoljna z odnosom nadrejenih do delavcev. Delovne zahteve so vse večje, v delovnih enotah pa je vse manj zaposlenih, so še zapisali v pismu. Marcator- H Podjetje beleži rast Če dobimo kakršno koli pismo s strani zaposlenih, to resno jemljemo. Na Hrvaškem ne želimo ničesar prodati. S tem, ko smo se povezali z Getrojem, smo utrdili položaj na Hrvaškem, so poudarili v oddelku za stike z javnostmi. Poudarjajo še, da nimajo namena zamenjati uprave, saj navkljub krizi beležijo rast prodaje in dobre rezultate. Trdijo še, da je Hrvaška za Mercator zelo pomemben trg.", "title": "V Mercatorju niso prejeli pisma", "keywords": "mercator;žiga;debeljak;pismo;zaposleni;hrvaška;prevzem", "lang": "slovenian"}
{"body": "Janša želi, da bi nov socialni sporazum sklenili do 20. junija Vlada bo v ponedeljek socialnim partnerjem predstavila širšo javnofinančno in makroekonomsko sliko, podala pa bo tudi izhodišča za nov socialni sporazum. Konfederacija sindikatov javnega sektorja bo šla v pogovore z vlado brez predsodkov in brez vnaprejšnjih stališč, je pred ponedeljkovo razširjeno sejo Ekonomsko-socialnega sveta na Brdu pri Kranju za STA povedal predsednik konfederacije Branimir Štrukelj. Štrukelj pričakuje, da se bo vlada držala predvsem tistega, kar je že podpisala Žal ugotavljam, da je dnevni red ponedeljkove seje tak, da najprej predsednik vlade in nato nekaj ministrov povedo svoje, pod točko razno na koncu je pa razprava. To se mi ne zdi najboljši začetek, saj spet kaže na neko predavanje, kjer naj bi nekateri povedali, kako je, drugi pa poslušali, je dejal Štrukelj. Januarski prilivi v proračun so znašali 610 milijonov, odlivov pa je bilo za 879 milijonov, je za Radio Slovenija poročala Zdenka Bakalar. Pri prihodkih izstopa malo prejetih sredstev iz Evropske unije, pri odhodkih pa visok znesek za plačilo obresti, ki je znašal 135 milijonov evrov. Nihanja med meseci, tako pri prilivih kot odlivih, so sicer običajna. Aprila se znova utegnejo podražiti cigarete, saj se bo trošarina zvišala s 83 na 86 evrov. Na ta račun naj bi se v proračun nateklo 13 milijonov evrov. Tudi subvencij podjetjem je bilo januarja precej več kot decembra, in sicer za 50 milijonov. Po drugi strani pa so znatno upadli investicijski odhodki in transferji. Kot je povedal, pričakuje, da se bo vlada držala predvsem tistega, kar je že podpisala, torej izjave o tem, da enostranskih posegov v plače, pokojnine in socialne transferje brez dogovora s sindikati ne bo. Želi si, da bi v ponedeljek premier Janez Janša pojasnil, zakaj SDS, ki jo vodi, izjave 22. decembra kot edina parlamentarna stranka ni podpisala. Trenutni položaj v državi je po Štrukljevem mnenju zahteven, a ni tako dramatičen, kot ga prikazuje predsednik vlade. Pričakuje, da bodo lahko dejavno sodelovali in v socialni sporazum vnašali elemente, ki bodo na koncu sicer kompromis, a ne le na račun majhnega človeka in tistih, ki imajo že tako malo. Janša je v četrtek povedal, da želi, da bi nov socialni sporazum sklenili do 20. junija. Po Štrukljevem mnenju je rok realen, če vladna stran od sindikatov ne bo zahtevala nemogočega. Začela je z nekaterimi predlogi, ki so nemogoči. Na primer privarčevati 800 milijonov evrov v enem letu, napoved odpuščanj in grožnje s tem, da ne bo denarja za plače policistov in učiteljev. Želel bi si, da bi bili toni bistveno bolj umirjeni in bolj dialoško naravnani, je še povedal. Beseda bo na ponedeljkovem sestanku tekla tudi o proračunskem razkoraku, vrednem milijardo evrov. Delodajalska stran meni, da vlada tega vprašanja ne sme reševati z dosedanjo prakso zadolževanja, temveč mora sprejeti nove rešitve. Glede sklenitve sporazuma je optimistična. Hribar Milič Pričakujemo, da bo vlada končala prakso zadolževanja Prvi mož Gospodarske zbornice Slovenije GZS Samo Hribar Milič je v odzivu na napovedano razpravo o razkoraku za STA poudaril, da od ponedeljka pričakujejo samo informacije, na splošno pa, da bo vlada končala prakso vsakoletnega zadolževanja . Vsi vemo, da ta denar manjka. Doslej smo za to jemali mednarodna posojila, zdaj pa upam, da bomo želi od tega, kar sami naredimo, je dodal. Pričakujem, da bo vlada v okviru svojih ukrepov predstavila, kako nadomestiti ta izpad oz. kako se prilagodili. Dejstvo je, da nimamo več možnosti, da bi nadaljevali način dela in porabe, ki smo ju prakticirali doslej, pa je svoja pričakovanja opisal generalni sekretar Združenja delodajalcev Slovenije ZDS Jože Smole. Ob začetku pogovorov o socialnem sporazumu je Hribar Milič optimističen. Mislim, da bo nad nami ves čas prisoten Damoklejev meč krize in da bo to pomagalo, da bomo sprejeli reforme, potrebne za izhod Slovenije iz krize, je dejal. Pri tem je priznal, da sta si delojemalska in delodajalska stran, ki sta pogajanja o izhodiščih socialnega sporazuma začeli že pred časom, trenutno še precej oddaljeni. Če se bodo sindikati zavedali gospodarskega položaja Slovenije in razumeli, kaj pomenijo napovedi urada za makroekonomske analize in razvoj ta je Sloveniji januarja napovedal 0,2-odstotno rast bruto domačega proizvoda, op. a., potem pri oblikovanju sporazuma ne bi smelo biti nobenih velikih zapletov in nobenih velikih težav, pa je na tem mestu menil Smole. Smole Predolgih diskusij si ne moremo privoščiti Po Smoletovih besedah je zelo pomembno, da je vlada jasno pokazala ne samo, da se želi usklajevati, ampak tudi uskladiti, in da je čas za to omejen. Ekonomska slika ta trenutek je takšna, da si ne moremo privoščiti predolgih diskusij, temveč moramo poiskati skupne rešitve v najkrajšem možnem času. Mislim, da ta časovnica to omogoča, je ocenil. Ključne in najtežje točke sporazuma bodo po oceni Hribarja Miliča povezane z obsegom javne porabe - od česar bodo odvisne tudi določene pravice - in s položajem zaposlenih. V tej luči je izpostavil reformo trga dela, pokojninskega sistema in zdravstva. Manj težav bo z usklajevanjem glede spodbujanja gospodarske rasti in konkurenčnosti, je navedel.", "title": "Štrukelj Kaže, da bomo socialni partnerji poslušali predavanje vlade", "keywords": "Gospodarstvo", "lang": "slovenian"}
{"body": "Ljubljana - Nova Ljubljanska banka (NLB) vse uporabnike obvešča, da se je na spletu pojavila lažna vstopna stran v spletno poslovalnico NLB Klik. Na lažni vstopni strani se pojavita tudi virtualna tipkovnica in polje za vnos dodatnega gesla, ki ju na pravi vstopni strani ni. Uporabniki naj v tem primeru nemudoma zaprejo njihov spletni brskalnik. Kot so sporočili iz NLB, lahko uporabniki lažno vstopno stran prepoznajo tudi po oznaki v sivem delu okvirja ekrana, kjer se pojavi simbol ključavnice. Na pravi strani je ključavnica rumena in zaklenjena, na lažni strani pa je ključavnica odklenjena oz. siva s puščico. NLB uporabnike prosi, da v primeru, če se ob vstopu v NLB Klik na zaslonu prikaže omenjena lažna vstopna stran, ne vnašajo nobenih podatkov o njihovem kvalificiranem digitalnem potrdilu, vstopnem in dodatnem geslu ter osebnem računu. Za nadaljnje informacije in napotke se lahko obrnejo na tehnično podporo uporabnikom NLB Klika na telefonsko številko 01/477 20 60. Vse uporabnike spletne banke NLB Klik obenem opozarjajo, naj si za preprečevanje različnih oblik zlorab, vdorov in okužb z različnimi virusi na osebnih računalnikih namestijo najnovejše posodobitve operacijskega sistema in spletnega brskalnika, najnovejše rešitve za preprečevanje nenadzorovanega pretoka informacij in vdorov ter najnovejše protivirusne programske zaščite. V NLB še svetujejo, da si uporabniki za zagotavljanje dodatne varnosti pri poslovanju s spletno poslovalnico NLB Klik čim prej vključijo dodatno varnostno geslo, ki so ga s priporočeno pošto prejeli že pred časom in da dosledno upoštevajo zlata pravila za varno poslovanje.", "title": "NLB opozarja na lažno vstopno stran NLB Klika: Uporabniki naj nemudoma zaprejo spletni brskalnik", "keywords": "gospodarstvo;ekonomija", "lang": "slovenian"}
{"body": "Dolar se ob koncu tedna pobral Odločitev ameriške vlade, da pomaga avtomobilski industriji, je poskrbela za rast delnic v New Yorku. Izjema so bila le naftna in trgovska podjetja. 17,4 milijarde dolarjev vredno božično darilo pravzaprav gre le za premostitveno posojilo Detroitu je bilo pravo olajšanje za delniške trge, ki morajo vsak dan prebavljati sveže podatke o resnosti sedanje gospodarske krize. Delniški indeksi so v petek na začetku poskočili tudi za dva odstotka, vendar se je veselje hitro uneslo, saj bo imela avtomobilska industrija verjetno premalo časa, da odpravi svoje težave. Nafta šesti dan zaporedoma padala Indeksa S&P 500 in Nasdaq sta vseeno pridobila nekaj točk, medtem ko je Dow Jones 8.579 točk zdrsnil za tretjino odstotka, na tedenski ravni pa za 0,7 odstotka. Dow so obremenile zlasti naftne delnice, saj cene črnega zlata neusmiljeno padajo. Ameriška lahka nafta je bila nazadnje vredna 33,87 dolarja, kar je najmanj po februarju 2004. Opecovi ukrepi o nižanju proizvodnje ne pomagajo, vsi so pod vplivom pričakovanj o hudi recesiji. GM-ove delnice krepko poskočile Izgubljale so tudi delnice trgovskih podjetji, med drugim zaradi hude zime, ki je v nekaterih delih ZDA ohromila trgovino. Tehnološki sektor je imel dober dan, potem ko sta Oracle delnice so pridobile sedem odstotkov in Research in Motion +11 % poročala o boljšem dobičku od pričakovanj. Seveda pa so najbolj pridobivali avtomobilski velikani. Delnice General Motorsa so poskočile za več kot 20 odstotkov, Forda za štiri. Konec padanja dolarja V Evropi je bil petek precej miren. Vlagatelji v negotovih razmerah nočejo sklepati prevelikih stav. V nasprotju z dogajanjem v ZDA so avtomobilske delnice izgubljale, prav tako rudarske, potem ko je cena bakra padla na štiriletno dno. Dolar je po nekaj dneh občutnega drsenja spet pokazal svojo moč in imel v petek največjo enodnevno rast v zadnjih dveh mesecih. Vrednost evra je 1,3915 dolarja, za ameriško valuto pa je treba odšteti 124,15 jena. Gorenje se je le pobralo Slovenski borzni indeks zadnji teden ni poznal pozitivnega predznaka. Njegova vrednost je zdrsnila za pet odstotkov, na 3.747 točk. Največ, 13,5 odstotka, so izgubile delnice Nove KBM. Mariborska banka načrtuje, da bo imela prihodnje leto 51,5 milijona evrov čistega dobička, kar je 35 odstotkov več od ocenjenega letošnjega dobička. Redke delnice, ki so v zadnjih dneh pridobivale, so bile Gorenjeve, ki so se podražile za 5,26 odstotka na 11,61 evra.", "title": "Številni pomisleki ob pomoči Detroitu", "keywords": "Gospodarstvo", "lang": "slovenian"}
{"body": "Bo rešitev spora mogoča zunaj sodišča? Uprave in nadzorni sveti petih elektrodistributerjev bodo svojo odločitev, ali bodo spor glede preplačane elektrike reševali zunaj sodišč, sporočili v prvem tednu septembra. Kot so po sestanku sporočili iz Zveze potrošnikov Slovenije ZPS, ki je sestanek tudi organizirala udeležili so se ga še predstavniki distributerjev in Društva za povračilo preplačane električne energije, so na sestanku razpravljali o možnosti za mirno rešitev spora glede preplačane električne energije. V ZPS-ju so namreč prepričani, da še niso izčrpane vse zunajsodne poti in da bi se spor moral reševati za vse potrošnike. Kje lahko oddate podpis? Koliko povračila preplačane elektrike lahko pričakujete? Kako dolg bo postopek? Odgovore lahko dobite tudi v klepetu s predsednikom Društva za vračilo preplačane električne energije Radom Pezdirjem. Vabljeni k sodelovanju jutri ob 15.00. Sestanka so se udeležili predstavniki vseh petih elektropodjetij, v katerih ima država večinski delež, torej Elektra Ljubljane, Elektra Gorenjske, Elektra Maribor, Elektra Celje in Elektra Primorske. Ta podjetja so 1. januarja 2008 dvignila cene električne energije za šest odstotkov. Urad za varstvo konkurence je avgusta 2008 ugotovil, da so pri tem delovali usklajeno, njegove ugotovitve pa je junija lani potrdilo tudi vrhovno sodišče. Društvo želi zbrati 10.000 podpisov Društvo je pretekli teden začelo zbirati podpise državljanov za povračilo stroškov preplačane elektrike. Ko jih bodo zbrali približno 10.000, jih bodo poslali elektrodistributerjem. Če bo do sodnih postopkov prišlo, bo društvo proti elektrodistributerjem zastopala odvetniška družba Matoz.", "title": "Zaradi preplačne elektrike na sodišče? Odgovor septembra.", "keywords": "Gospodarstvo", "lang": "slovenian"}
{"body": "Kmalu bo narejen ožji izbor mogočih dokapitalizatorjev NLB-ja V času do uveljavitve strategije upravljanja kapitalskih naložb države je po besedah prve dame AUKN-ja Dagmar Komar primerno, da DZ sprejme program prodaj določenih naložb. Predlog za pripravo programa, ki bi predvideval prodajo nestrateških naložb, je agencija že posredovala ministrstvu za finance. Ni pravnih osnov za izvedbo postopkov prodaj Predsednica uprave Agencije za upravljanje kapitalskih naložb države AUKN Dagmar Komar je v pogovoru za STA dejala, da bo na podlagi programa prodaj agencija lahko začela delovati. Zdaj ni pravnih osnov za izvedbo postopkov prodaj razen nekaterih manjših naložb. V skladu s spremembami zakona o upravljanju kapitalskih naložb države bi lahko vlada do sprejetja strategije DZ-ja predložila nov predlog odloka o programu prodaj državnega finančnega premoženja za leti 2010 in 2011. Sprejetje odloka pa bi bila pravna osnova za agencijo za postopke prodaj, je dejala. Ob tem je Komarjeva dodala, da bi bilo sicer najbolje, če bi država najprej sprejela strategijo upravljanja kapitalskih naložb in šele potem ustanovila agencijo. Ampak ker ni tako, moramo delovati v sistemu, kakršen je. Agencija je pristojna za upravljanje naložb v skladu s korporativno zakonodajo, v prehodnem obdobju - do sprejetja strategije - pa spremembe zakona določajo način odločanja, je povedala Komarjeva. Državo obremenjuje balast upravljanja Agencija skupaj upravlja približno 100 naložb države v skupni vrednosti 8,5 milijarde evrov, od tega je približno 50 potencialno strateških, druge pa so take, da bi jih bilo treba začeti aktivno prodajati. Med njimi Komarjeva navaja Snežnik, Peko, Bodočnost, Te-Tol ..., ki bi jih država morala prodati, da se reši balasta upravljanja , ki obremenjuje. V skupščinskem obdobju je agencija še posebej aktivna. Med drugim bo v petek sodelovala na skupščini Nove Kreditne banke Maribor NKBM, za katero predlaga zamenjavo več članov nadzornega sveta. Pri dveh nadzornikih je razlog za zamenjavo konflikt interesov, z menjavo še nekaterih pa želi agencija postaviti bolj heterogen in bistveno bolj strokoven nadzorni svet. Kot pravi Komarjeva, je imela agencija do sestave nadzornega sveta NKBM-ja pomisleke že v okviru postopka dokapitalizacije, zaradi česar so sprva predlagali tudi izvedbo posebne revizije, ki jo bo zdaj izvedla Banka Slovenije. AUKN se pogovarja z mogočimi investitorji v NLB Posebne revizije, ki jih predlagajo delničarji, so po besedah Komarjeve bolj poglobljene in vsebinsko drugačne od tistih, ki jih izvaja Banka Slovenije, toda v tem primeru se je agencija sešla s centralno banko, ki je pozitivno sprejela predlog agencije za revizijo. Verjamem, da bo Banka Slovenije poglobljeno izvedla revizijo poslovanja, je dejala. O novi dokapitalizaciji Nove Ljubljanske banke NLB je Komarjeva dejala, da se agencija dejavno pogovarja z določenimi investitorji, ki bi sodelovali pri dokapitalizaciji. Interes je, ocenjuje se, da je banka zanimiva za tuje vlagatelje, je pojasnila in izrazila pričakovanje, da bo kmalu narejen ožji izbor mogočih dokapitalizatorjev. Agencija se za dokapitalizacijo NLB-ja dogovarja z belgijskim KBC-jem, ki ima v NLB-ju že zdaj kontrolni delež, pogovarja pa se tudi z Evropsko banko za obnovo in razvoj EBRD, ki je nekoč že bila lastnica NLB-ja. Dokapitalizacijo bo NLB po besedah Komarjeve izvedel v roku, ki ga je določila Banka Slovenije, torej do konca leta.", "title": "Komarjeva Država bi se morala rešiti balasta upravljanja", "keywords": "Gospodarstvo", "lang": "slovenian"}
{"body": "Ljubljana - Koncentracija med časopisnima družbama Delo in Večer je neskladna s pravili konkurence, zato je varuh konkurence Delu naložil prodajo 75 odstotkov Večera, piše časnik Delo, ki se sklicuje na odločbo urada za varstvo konkurence. Odločbo so v četrtek prejele stranke v postopku, vodstvo Dela jo bo spoštovalo, a tudi temeljito preučilo. Kot piše Delo, je urad za varstvo konkurence, ki je uvedel postopek presoje koncentracije januarja letos, v odločbi ponovil svojo ugotovitev iz povzetka relevantnih dejstev, namreč, da bi koncentracija omenjenih družb omejevala učinkovito konkurenco na trgu založništva in izdajanja dnevnih publikacij s splošno informativno vsebino, kakor tudi na trgu oglasnega prostora v Sloveniji. Koncentracija bi privedla do bistvenega povečanja tržne moči, saj bi se s prevzemom Večera delež Dela na prvem omenjenem trgu povečal s 33,43 na kar 58,88 odstotka, indeks HHI (merilo za stopnjo koncentracije) pa bi se povečal z 2742 na 4443. Na trgu oglasnega prostora v dnevnih publikacijah pa bi se skupni tržni delež koncentriranih podjetij povečal na 47,80 odstotka, indeks HHI pa s 1823 na 2915, pri čemer vrednosti indeksa nad 1800 pomenijo že precej koncentriran trg. Po združitvi se ne bi samo povečala tržna moč omenjenih dveh subjektov, ampak bi odpadel prejšnji medsebojni konkurenčni pritisk, zmanjšal bi se konkurenčni pritisk na druge udeležence na trgu, vstop novih konkurentov pa bi bil še težji. Tudi zato, ker so bralci zelo lojalni do sedanjih dnevnih časopisov. Na podlagi odločbe varuha konkurence si lahko Delo, ki ima zdaj približno 80 odstotkov Večera, samo izbere kupca, vendar mora biti odsvojitev deleža dokončna, kar pomeni, da prodajalec ne sme imeti možnosti ponovnega nakupa delnic. Tudi način prodaje si lahko družba Delo izbere sama, vendar pod nadzorom oziroma s predhodnim soglasjem urada za varstvo konkurence. Kupec mora biti primeren, neodvisen od družbe Delo, imeti mora denar ter motivacijo za ohranitev in razvoj družbe Večer. Ker lahko pridobi statutarno večino, bo imel možnost postaviti svoj nadzorni svet. Rok za prodajo deleža je eno leto, vendar se po pisni zahtevi in ustrezni utemeljitvi lahko podaljša. V času do izpolnitve odločbe Delo ne sme izvrševati pravic in obveznosti iz prepovedane koncentracije, razen ob poprejšnjem soglasju urada, lahko pa izvršuje glasovalne pravice iz 43.000 delnic, kar je toliko kot imata drugi in tretji največji delničar, Slovenska odškodninska družba in Delo Prodaja.", "title": "Delo mora po odločbi varuha konkurence prodati 75 odstotkov Večera", "keywords": "gospodarstvo;ekonomija", "lang": "slovenian"}
{"body": "Nadzorniki še niso dočakali poročila uprave V javnost je prišel že drugi primer o oškodovanju družine pokojnega Vegradovega delavca. Žena in sin denarja, ki so ga zbrali delavci, nikoli nista videla. Znano je, da je podobno doletelo že družino pokojnega Alda Hodžića, za katero so njegovi sodelavci zbrali 11.000 evrov, a je denar izginil neznano kam. Zdaj pa se je oglasil še sin pokojnega Hazima Dedića, ki živi v Bosni, z materjo pa nista dobila niti evra od 20.000 evrov pomoči, zbrane pred letom in pol, je za TV Slovenija poročala Urša Srdič. Kot je povedal sin delavca Senis Dedić, je njegov oče umrl na gradbišču v Ljubljani pred letom in pol, kmalu zatem pa so predstavniki uprave materi obljubili, da bodo delavci in podjetje za družino zbrali nekaj denarja. Ko je Senis nato čez čas potrkal na Vegradova vrata, so ga odpravili z izgovorom, da denarja ne more dobiti na roko, temveč mora kupiti stanovanje ali hišo, pa ga bodo izplačali. Zbiranje sicer poteka na pobudo uprave, ki delavcem prispevek trga od plače. Ti so že povedali, da jih v prihodnje tovrstne pobude ne bodo več zanimale. Nadzorniki še brez poročila o poslovanju in plačilni sposobnosti Nadzorni svet Vegrada pa medtem še vedno ni prejel za danes napovedanih poročil uprave o poslovanju in plačilni sposobnosti družbe. Predsednik nadzornega sveta velenjske družbe Klemen Boštjančič je sejo nadzornega sveta sklical za četrtek, za zdaj pa ne želi ugibati, ali bo poročilo do konca današnjega dne vendarle prejel. Več informacij bo zato posredoval po četrtkovi seji. Uprava je obravnavo polletnih rezultatov in predlaganih ukrepov sicer predlagala za štiri dni pozneje. Uprava Vegrada je v ponedeljek napovedala, da bo omenjeni poročili pripravila do srede, čeprav so ju nadzorniki pričakovali že prejšnji petek. Če poročila ne bo prejel, bo nadzorni svet na podlagi drugih dejstev, kot so neizplačilo plač, blokada računov in neizpolnitev obveznosti do dobaviteljev, sklepal, da je družba plačilno nesposobna, in od uprave zahteval uvedbo postopkov zaradi plačilne nesposobnosti družbe v skladu z zakonom.", "title": "Vegrad Izginil denar za družino še enega pokojnega delavca", "keywords": "Gospodarstvo", "lang": "slovenian"}
{"body": "Ljubljana - Leto 2012 bo za slovensko gospodarstvo slabše kot letošnje, to pa zaradi težav v napajanju s posojilnimi skladi, je na Poslovni konferenci Portorož ocenil Veljko Bole z Ekonomskega inštituta. Opozoril je tudi na zlorabo referenduma. Joachim Scheide z Inštituta za svetovno gospodarstvo iz Kiela je posvaril pred recesijo v območju evra v letu 2012. Slovenske banke popravljajo svoje bilance, posledično pa ni kreditov niti za tiste komitente, ki so solventni, je opozoril Bole. Med dejavniki, ki slabšajo to sliko, je strokovnjak z Ekonomskega inštituta poleg dejavnosti bank in negotovega dostopa do posojil omenil še zadolženost podjetij. Sicer pa je Bole posvaril pred zlorabami instituta referenduma. \"Če se institut referenduma ne bo spremenil, se bo rejting Slovenije tudi zaradi tega še naprej poslabševal,\" je napovedal. V svoji predstavitvi je Bole opozoril, da je okrevanje dinamike naše države od srede lanskega leta začelo zaostajati tako za območjem evra kot za Jugovzhodno Evropo, to pa se je zgodilo predvsem zaradi šibkega trošenja prebivalstva in investicij v fiksna sredstva. Prav tako je kritična raven zadolženosti naših podjetij, ki se je po letu 2008 sicer stabilizirala, ne pa tudi zmanjšala kot v drugih državah območja evra. Težavo posledično predstavljajo visoke obrestne mere za posojila podjetjem. Scheide pa je posvaril na precej skromno rast, ki se obeta v razvitih gospodarstvih. Prav mogoče je, da bo območje evra tako v letu 2012 zapadlo v recesijo, medtem ko so obeti za Nemčijo vseeno nekoliko spodbudnejši. Njegov optimizem glede prihodnosti nemškega \"vlaka\" izhaja iz visoke konkurenčnosti nemškega gospodarstva, nizkih obrestnih mer in dejstva, da za razliko od drugih držav ni potreb po restriktivni fiskalni politiki. Najpomembneje pa je, da so obeti glede domače porabe spodbudni. Obenem je Scheide sicer opozoril na negativna faktorja cen in plač, ki rastejo hitreje kot drugod. V nobenem primeru pa po njegovem ne smemo vzeti dviga inflacije kot opcijo, saj bi to verjetno pomenilo konec monetarne unije. Državljani bi jo namreč težko sprejeli, poleg tega pa ne vemo, ali jo bomo, potem ko ji dovolimo rasti, lahko kasneje nadzorovali, je pojasnil. Predstavnik Zveze nemških sindikatov Achim Vanselow je v svojem predavanju opozoril na dejstvo, da na staranje prebivalstva sicer ne moremo vplivati, da pa demografske spremembe pomenijo tudi izziv in priložnost. Hkrati je Vanselow poudaril, da je kriza močno prizadela zaposlitve v Nemčiji in da je položaj težji, kot trdi zvezna vlada. Tako je Nemčija sicer uspešno vpeljala nove oblike dela, kot so pogodbeno delo, zaposlitev za polovični delovni čas in malo delo, da pa niso bili enako uspešni pri zagotavljanju rednih zaposlitev.", "title": "Bole pesimist glede obetov slovenskega gospodarstva", "keywords": "gospodarstvo;ekonomija", "lang": "slovenian"}
{"body": "Ljubljana - Upravi trgovske družbe Mercator se je z letom 2010 iztekel mandat in s 1. januarjem je nov petletni mandat nastopila nova uprava, v kateri sta se dosedanjim štirim članom Žigi Debeljaku, Veri Aljančič Falež, Mateji Jesenek in Petru Zavrlu pridružili dve novi članici: Melita Kolbezen in Stanka Čurović. Novo Mercatorjevo upravo je nadzorni svet družbe imenoval konec lanskega marca, ko so pojasnili, da število članov uprave in razdelitev delovnih področij ustreza novi makro-organizacijski strukturi skupine Mercator, ki je bila uveljavljena v začetku leta 2010. Upravo tako sestavljajo predsednik Žiga Debeljak ter članica uprave za strateško trženje in globalno nabavo Mateja Jesenek, članica uprave za strateške finance in informatiko Melita Kolbezen, članica uprave za strateški razvoj kadrov in organizacijo Vera Aljančič Falež, član uprave za poslovno področje Mercator trgovina Slovenija Peter Zavrl in članica uprave za poslovno področje Mercator trgovina jugovzhodna Evropa Stanka Čurović. Nepremičninsko dejavnost bo v upravi neposredno pokrival predsednik uprave skupaj s pomočnikom predsednika uprave za poslovno področje Mercator nepremičnine Alešem Resnikom, so danes sporočili iz Mercatorja. Dosedanji pomočnik predsednika uprave Stanislav Brodnjak je s 1. januarjem 2011 prevzel funkcijo predsednika uprave družbe Mercator-H, hkrati pa bo opravljal tudi funkcijo svetovalca predsednika uprave za mednarodne zadeve.", "title": "Razširjena Mercatorjeva uprava je nastopila mandat", "keywords": "gospodarstvo;ekonomija", "lang": "slovenian"}
{"body": "Opozicija opozarja na postopek kadrovanja V PS-ju in SD-ju zatrjujejo, da so novi nadzorniki Soda strokovno usposobljeni, SDS in SLS pa opozarjata na, kot pravita, problematičen postopek kadrovanja. Vlada je namreč na četrtkovi seji odpoklicala člane nadzornega sveta Soda in imenovala nove, in sicer Otmarja Zorna, Romana Dobnikarja, Sama Lozeja, Nives Cesar, Staneta Seničarja in Aleksandra Mervarja. Lozej je član sveta PS-ja in vršilec dolžnosti direktorja Termoelektrarne in toplarne Ljubljana, Nives Cesar pa ljubljanska mestna svetnica z Liste Zorana Jankovića, iz kvote SD naj bi bila prvi mož podjetja Iskra zaščite Otmar Zorn in vodja Petrolove maloprodaje Roman Dobnikar, DL-jev predstavnik med nadzorniki naj bi bil nekdanji namestnik direktorja Elesa Aleksander Mervar, DeSUS pa naj bi zastopal predsednik celjskega območnega odbora stranke Stane Seničar. Mediji že dalj časa ugibajo, ali bo sledila še menjava uprave Soda. To trenutno vodi začasna ekipa, sestavljena iz Petra Ješovnika, Iga Grudna in Nade Drobne Popovič, in sicer od februarja, ko je nadzorni svet razrešil takratno upravo pod vodstvom Tomaža Kuntariča. Po poročanju nekaterih medijev naj bi ljubljanski župan Zoran Janković na čelo uprave želel spraviti direktorico Javnega holdinga Ljubljana Zdenko Grozde, medtem ko naj bi druge stranke podpirale Kuntariča. Vsako kadrovanje je politično Vsako kadrovanje, predvsem pa odločitev vlade, je v prvi vrsti politična odločitev. Prav pa je, da vlada svoje odločitve pospremi tudi s strokovnostjo posameznih oseb, je pred današnjim kolegijem predsednika DZ-ja dejal vodja poslancev PS-ja Jani Möderndorfer. O novih nadzornikih Soda je izrazil prepričanje, da gre za visoko strokovno usposobljene ljudi, o morebitni menjavi uprave pa bo po njegovih besedah odločal nadzorni svet, ki se bo sestal verjetno v kratkem . Eni zelo radi na velik pomp dajo ta trenja, zagotovo pa se ljudje med sabo pogovarjajo in ne vidim nič napačnega, če imajo različne poglede na posamezna vprašanja. Bolj pomembno je, ali se znajo uskladiti, pa je odgovoril na vprašanje, ali se zaradi imenovanj v Sodu pojavljajo trenja v koaliciji. Han Ne sme biti stigme zaradi politične opredeljenosti Tudi po mnenju vodje poslancev SD-ja Matjaža Hana je za vse kadrovske odločitve vlade lahko reči, da gre za politično kadrovanje. Tej besedi se je težko izogniti, a menim, da strankarska izkaznica ne sme biti prednost, še manj pa težava, da je lahko strokovnjak imenovan na nekatere pomembne funkcije v državi, je dodal in tudi sam izrazil prepričanje, da so imenovanja novih nadzornikov strokovna. Kot pravi Han, je Kuntarič dokazal, da je strokovnjak na svojem področju, zaradi politične opredeljenosti pa ne sme biti stigmatiziran. Čeprav Grozdetove ne pozna, meni, da bi bila tudi ona zagotovo primerna za predsednico uprave Soda, ob tem pa poudarja, da tudi ona zato, ker je v PS-ju, ne sme imeti prednosti, a tudi ne težav, če je politično opredeljena . Poslanec DeSUS-a Ivan Hršak je podobno zatrdil, da so novi kadri v Sodu imenovani po strokovnosti, v DL-ju pa menjave nadzornikov niso želeli komentirati. Tanko Kadrovanje očitno mimo premierke Vodja poslancev SDS-a Jože Tanko je prepričan, da najbolj bode v oči, da kadrovanje nekako poteka mimo premierke. Govori se, da so ključni kadri, ki so v nadzorni svet prišli iz kvote PS-ja, kadri Zorana Jankovića, in to kaže na to, da imamo samo neko vlado, ki je bolj navidezna, stvari pa se dogajajo v ozadju, je dodal. Predsednik SLS-a Franc Bogovič pa je opozoril na problematičnost postopka kadrovanja, ki je, opaža, očitno glavna tema nove vlade, medtem ko ni drugih stvari, ki bi morale vzporedno potekati, med drugim vzpostavitev Slovenskega državnega holdinga ter drugi ukrepi na področju gospodarstva. S tem kadrovanjem se bo vlada in del vlade, predvsem največja koalicijska stranka, kar je več kot očitno iz imen, polastila tega državnega premoženja, je še povedal. Kmalu bo jasno, ali Janković še obvladuje vlado in premierko Podobno meni tudi vodja poslancev NSi-ja Matej Tonin, ki je za STA dejal, da gre za eno prvih prelomljenih obljub koalicije, da bo na odgovorna mesta imenovala zgolj strokovnjake. Pri imenovanju novega predsednika uprave pa se bo po njegovih besedah pokazalo, ali Janković še obvladuje to vlado in predsednico vlade ali ne . Če bo izvoljen favorit Jankovića, potem bodo zadeve več kot kristalno jasne, kdo je glavni kadrovnik te koalicije, je poudaril.", "title": "Novi nadzorniki Soda razburjajo politiko", "keywords": "Gospodarstvo", "lang": "slovenian"}
{"body": "Obletnica propada banke Lehman Brothers Pred letom dni je ena najstarejših ameriških bank Lehman Brothers razglasila stečaj, kar je ves svet dokončno pahnilo v eno najhujših gospodarskih kriz. Investicijska banka Lehman Brothers, ki je imela 158-letno tradicijo, je v težave zašla zaradi velike izpostavljenosti vrednostnim papirjem na podlagi hipotek, predvsem drugorazrednih, katerih vrednost ni bila dvomljiva, dokler je ameriški nepremičninski trg cvetel. Med letoma 1997 in 2006, ko je nepremičninski trg doživel vrhunec, se je povprečna ameriška hiša podražila za 124 odstotkov, zato so se Američani do vratu zadolžili. Posojila so dobivali vsi, ne glede na zmožnost odplačevanja, in tako so bile do leta 2007 drugorazredne hipoteke, katerih najemniki niso bili sposobni odplačevati posojila brez nenehne rasti vrednosti nepremičnin, vredne že 1.300 milijard dolarjev. Takrat so banke zaplenile 1,3 milijona hiš in stanovanj, leta 2008 pa že 2,3 milijona. Do septembra 2008 se je povprečna cena hiš ali stanovanja v ZDA znižala za 20 odstotkov od rekordnih cen sredi leta 2006, ko so se začele razmere obračati na slabše. Iskali rešitve, a za banko je bilo prepozno Ko je konec avgusta 2008 na Wall Streetu začela vladati zaskrbljenost zaradi zdravja banke Lehman Brothers in drugih finančnih ustanov, se je kriza razširila že v vse pore družbe. Ameriška vlada je 7. septembra prevzela paradržavni hipotekarni podjetji Fannie Mae in Freddie Mac in jima namenila 200 milijard dolarjev pomoči, takrat pa se je obetala tudi pomoč banki Lehman Brothers. Načrt, da bi banko prevzela Korejska investicijska banka, je padel v vodo, banka pa je samo v tretjem četrtletju prijavila 3,9 milijarde dolarjev izgub. 13. septembra je nato predsednik newyorških zveznih rezerv in sedanji finančni minister ZDA Timothy Geithner sklical nujen sestanek za banko Lehman Brothers, ki se je pogajala, da bi jo prevzela Bank of America, prav tako tudi britansko banko Barclays, kar pa je pozneje propadlo. Banka Lehman Brothers je 15. septembra razglasila največji stečaj v ameriški zgodovini, nekdaj zelo ugledno finančno institucijo pa so razprodali po delih. Borzni trgi so se zatresli, vrednosti padale Novica je na borznih trgih odjeknila kot bombna eksplozija, indeks Dow Jones je v enem samem dnevu na newyorški borzi izgubil 500 točk, kar je bil največji enodnevni padec po napadih na ZDA 11. septembra 2001. Propad banke je nato prisilil oblasti, da pomagajo drugim velikim finančnim podjetjem, katerih propad bi imel katastrofalne posledice za sistem. S propadom banke Lehman Brothers se je uresničilo to, kar so napovedovali ekonomisti, propad je svet dokončno pahnil v najhujšo gospodarsko krizo po 30. letih prejšnjega stoletja, ki je države prisilila, da so začele sprejemati ukrepe za reševanje, nekatere bolj, druge manj uspešno. Milijarde za reševanje oslabelih gospodarstev Evropa je svoje banke začela reševati konec septembra, 3. oktobra pa je takratni predsednik George Bush potrdil 700 milijard dolarjev vreden sveženj, s katerim naj bi rešili ameriško gospodarstvo. 13. oktobra je 500 milijard evrov vreden stimulacijski sveženj napovedala Nemčija, le nekaj dni pozneje pa 360 milijard evrov vreden sveženj še Francija. Dvojici so sledile preostale evropske države, ki so 12. decembra potrdile 200 milijard dolarjev vreden stimulacijski sveženj, nato pa še Japonska in Kitajska. Država, ki jo je kriza najbolj prizadela, je bila Islandija, ki se je znašla na robu stečaja. Zaradi krize so se vztrajno nižale obrestne mere. Ameriške zvezne rezerve FED so obrestno mero na med 0 in 0,25 odstotka znižale 16. decembra in tam vztraja še danes, znižala pa jo je tudi Evropska centralna banka, in sicer na odstotek. Kriza se je močno poznala tudi na borznih trgih, saj je samo na ameriških borzah od januarja do oktobra 2008 v zrah izpuhtelo kar 8.000 milijard dolarjev premoženja. Se kriza počasi poslavlja? Države so skozi leto sprejemale številne ukrepe in ti fiskalni in monetarni ukrepi so pomagali, da se je kriza sčasoma le unesla. Nekatere večje države, med njimi Francija, Nemčija in Japonska, so v drugem četrtletju letos že ugotovile gospodarsko rast in se tako dvignile iz recesije. Analitiki napovedujejo, da naj bi se gospodarska rast v ZDA dvignila v tretjem četrtletju, pa čeprav se Američani še vedno spopadajo z reševanjem krize. Če gre verjeti ekonomistom, se bo kriza kmalu končala, a analitiki opozarjajo, da tokratna kriza številnih držav ni naučila lekcije, ki bi jih morala, in da niso sprejeli ukrepov, ki bi jih morali, da se kriza dejansko ne bi več ponovila. Enakega mnenja je tudi ameriški predsednik Barack Obama, ki je v svojem govoru bančnikom leto dni po propadu banke Lehman Brothers dejal, da se številni v finančni industriji iz te izkušnje niso naučili ničesar. Ob tem je opozoril, da naj ne pozabijo na dramatične dogodke septembra lani, ko je bankam na robu propada na pomoč priskočila država, in še enkrat pozval k reformi sistema finančne regulacije.", "title": "Leto pozneje Se je svet iz krize naučil lekcije?", "keywords": "kriza;gospodarstvo;lehman brothers;recesija;obama", "lang": "slovenian"}
{"body": "Brezplačno popoldansko srečanje, namenjeno iskanju novih poslovnih priložnosti Podjetniški forum, je nadgradnja regionalnih forumov, ki jih Časnik Finance organizira po vsej državi. 3. Podjetniški forum je potekal, v sredo, 12. decembra 2012, v Kristalni palači v Ljubljani, Z nami so bili: • Benjamin Jošar (Zavarovalnica Triglav) • Matej Runjak (Direktorat za javno premoženje in finančni sistem), • Beno Stern (Pro-Eco), • Matej Falatov (Hypo Alpe-Adria-Bank) in drugi. Na okrogli mizi smo govorili o povezovanju in skupnem nastopanju na domačem in tujih trgih, pod drobnogled smo pa vzeli pasti in priložnosti balkanskih trgov, pogledali smo tudi, kaj si lahko podjetja obetajo od prihodnje finančne perspektive EU? Udeležba je brezplačna, zaradi lažje organizacije pa vas vabimo k pisni prijavi na spletni strani Podjetniškega foruma!", "title": "Za nami je še en Podjetniški forum", "keywords": "izobraževanje;akademija;dogodki;konference", "lang": "slovenian"}
{"body": "Predor se mora obnoviti zaradi zahtev EU-ja Slovenija je začela postopek umeščanja v prostor druge cevi predora Karavanke, ki naj bi bila po načrtih zgrajena do aprila 2019. Ves promet bi se takrat usmeril vanjo. Stara cev bi se tako uporabljala kot ubežni rov in se hkrati obnavljala z namenom vzpostavitve prometa v obeh ceveh. Takšen sklep je v tem tednu sprejela vlada, nov sklep pa odstopa od že potrjenega vladnega sklepa iz avgusta 2011. Sodeč po starem sklepu bi moralo biti do aprila 2019 zagotovljeno obratovanje dvocevnega predora Karavanke, torej promet po obeh ceveh. Prvotno sta bili načrtovani dve predorski cevi, trenutno pa je v obratovanju prva faza karavanškega predora, torej le ena predorska cev. Glede na varnostne standarde, ki jih je EU predpisal leta 2004, je treba do leta 2014 vse predore ustrezno varnostno nadgraditi, a ta rok se je podaljšal, ker je predor Karavanke meddržavni, Avstrija pa ima veliko predorov. V začetni fazi pogajanja sta imeli Slovenija in Avstrija različne poglede glede nadgradnje predora. Slovenija je vseskozi zagovarjala izgradnjo druge cevi kot najbolj optimalno dolgoročno rešitev, Avstrija pa le minimalno nadgradnjo, in sicer izgradnjo ubežnega rova. A stališča so se začela približevati, ko so se poleti leta 2011 in v letu 2012 pred karavanškim predorom začeli pojavljati večkilometrski zastoji, pojasnjujejo na ministrstvu za infrastrukturo in prostor. Meddržavna komisija je avgusta lani soglašala z izgradnjo druge cevi predora in sklenila, da se po izgradnji druge cevi ves promet preusmeri v novo cev, obstoječa, stara cev, pa se bo uporabljala za ubežni rov in se bo hkrati obnavljala s ciljem vzpostavitve prometa v obeh ceveh. Slovenija Vodenje dvosmernega prometa po novi cevi logična rešitev Slovensko ministrstvo meni, da je z vidika kakovostne in celovite obnove stare predorske cevi, katere poškodbe so danes že jasno vidne, vodenje dvosmernega prometa po novi cevi logična in strokovno utemeljena rešitev. Tako bo sanacijo stare cevi mogoče izvesti kakovostno, brez zastojev oziroma morebitnega zaprtja predora, menijo na ministrstvu. Meddržavna komisija se je novembra lani dogovorila za pripravo terminskega načrta izvedbe celotnega projekta s ciljem dokončati izgradnjo druge predorske cevi do aprila 2019. Slovenija je začela postopek umeščanja v prostor druge cevi predora Karavanke, saj je z gradnjo druge cevi potreben državni prostorski načrt, ki ga je Avstrija sicer že pridobila v okviru pridobivanja dovoljenja za prvo cev. Ministrstvo predvideva, da bi se lahko postopek umeščanja končal v letu 2015, je pred časom pisal časopis Finance. Bo pa ministrstvo vzporedno poskušalo pridobiti gradbeno dovoljenje in dokumentacijo za izvedbo. O stroških odkupa zemljišč ne želijo špekulirati. Druga cev predora Karavanke bo sicer potekala na vzhodni strani zdajšnje cevi, dolga pa bo približno osem kilometrov. Vrednost celotne investicije naj bi bila približno 250 milijonov evrov, pri čemer se investicija razdeli glede na dolžino predora v posamezni državi. Na ministrstvu ocenjujejo, da bo Slovenija za gradnjo druge cevi odštela približno 120 milijonov evrov. Sredstva za gradnjo bo delno poskušala pridobiti iz evropskih sredstev v okviru prihodnje finančne perspektive.", "title": "Druga cev karavanškega predora do 2019?", "keywords": "Gospodarstvo", "lang": "slovenian"}
{"body": "Izgubo povzročil londonski Beli kit Prva dama naložb pri največji ameriški investicijski banki JPMorgan Chase Ina Drew je po objavi 2,3-milijardne izgube banke v le zadnjih šestih tednih odstopila. Direktorica oddelka za investicije v banki JPMorgan Chase, ki je na leto zaslužila 15,5 milijona dolarjev, je sprejela odgovornost za napačne poteza, ki jih je pod njenim vodstvom naredila enota za upravljanje s tveganji. Preberite tudi Največja ameriška banka z dvemilijardno izgubo Nasedla naložba Belega kita še bolj omajala ugled bančnikov Banke sicer ne skrbijo toliko rdeče številke, kot jih skrbi ugled banke - še isti dan, v četrtek, ko je izvršni direktor Jamie Dimon objavil izgubo, je vrednost delnic padla za 15 milijard dolarjev. Ina Drew je bila več let odličen parter našemu podjetju, zato nedavni dogodki ne smejo zasenčili njenega preteklega dela, je o svoji kolegici, ki je v banki delala sedem let, dejal Dimon. Med drugim naj bi v banki zdaj odstopila še dva njena podrejena sodelavca. Za izgubo kriv londonski Beli kit Za velike izgube s trgovanji je sicer odgovoren londonski trgovec z vrednostnimi papirji za banko Bruno Iksil, ki so mu zaradi velikanskih vsot denarja za stave z izmenjavami posojilnega tveganja credit default swaps rekli kar londonski Beli kit . Obrvi je dvigal že aprila, vendar pa je takrat Dimon skupaj z drugimi vodji banke zamahnil z roko in zavrnil opozorila. Volckerjevo pravilo bo bankam prepovedovalo ustvarjanje dobička V nedeljo je za televizijo NBC priznal, da aprila ni imel prav, vendar se je branil, ker ni vedel za vse razsežnosti vprašanja. Priznal je, da so naredili hudo napako in prizadeli veliko škodo lastni verodostojnosti, za kar bodo plačali ceno. Nekaj novih regulacij zaradi zadnje finančne krize, ki jo je pomagal povzročiti Wall Street s podobnimi postopki, kot jih je zdaj ponovno zagrešila banka JP Morgan Chase, je bilo že potrjenih. Uvaja pa se še tako imenovano Volckerjevo pravilo, ki poslovnim bankam prepoveduje trgovanje za lasten račun. Prvi mož JPMorgan trdi, da banka ni ustvarjala dobička Dimon sicer zatrjuje, da omenjeno pravilo ne bi preprečilo polomije, ker pravilo prepoveduje podobno trgovanje za dobiček banke. Po njegovih besedah so s propadlimi investicijami v bistvu želeli banko le zaščititi pred izgubami, ne pa pridelati dobička.", "title": "JPMorgan Zaradi milijardne izgube odstop investicijske direktorice", "keywords": "Svet;Gospodarstvo", "lang": "slovenian"}
{"body": "Srečanje. Parkeljni treh dežel prihajajo nad poredne. V sredo ob 18. uri bodo na vaškem trgu v Podkorenu že šestič zaporedoma parkeljni treh dežel prestrašili poredne. Letos pripravljajo pravi pekel z ognjenim spektaklom, je povedala Mirjam Žerjav, direktorica Lokalne turistične organizacije Kranjska Gora. “Udeležba domačih in tujih skupin bo letos rekordna, saj se bo pod lipo v Podkorenu predstavilo 11 skupin s skupno več kot 150 parkeljni. Skupine prihajajo iz Podkloštra, Šmohorja, Brnce in Vrbe v Avstriji, s Kokove, Tablje in iz Ukev v Italiji ter iz slovenskih krajev Podkoren, Rute pri Gozd Martuljku in Jesenice. Prireditev v Podkorenu organiziramo že šestič, njena tradicija, da so parkeljni hodili po vasi od hiše do hiše in preganjali poredne otroke, pa traja že več kot stoletje,” je sklenila Žerjavova.", "title": "Ognjeni pekel v sredo v Podkorenu", "keywords": "kranjska gora;mesto;vas", "lang": "slovenian"}
{"body": "Po prodaji arga in tomatina, viki kreme, salatine, regine, citronke, sladkega prahu naj bi moralo do konca leta Kolinsko zapustiti 300 delavcev.", "title": "Tudi prodaja čokolešnika?", "keywords": "droga;kolinska;oetker;citronka;blagovne;znamke;prevzem;regina", "lang": "slovenian"}
{"body": "Likvidacijo družbe Javor Pivka, ki je del sanacijskih ukrepov, so potrdili njeni delničarji. Tako se bo skupina Javor prestrukturirala v vitko proizvodnjo, na družbi pa pravijo, da si bo s tem skupina zagotovila pozitivno poslovanje. Delničarji družbe Javor Pivka so na današnji skupščini potrdili sklep o likvidaciji družbe. Likvidacijo družbe je v začetku meseca sicer predlagal delničar Peter Šifrer, ki ima v lasti 128.168 delnic oz. 11-odstotni delež družbe. Vlogo likvidacijskega upravitelja bo prevzela družba Šilc & Partnerji, ki jo zastopa Milan Šilc. Likvidacija predstavlja prestrukturiranje skupine Javor v vitko proizvodnjo in je del sanacijskih ukrepov, s katerimi si bo skupina zagotovila pozitivno poslovanje, so sporočili iz družbe. Likvidacija se ne nanaša na operativno poslovanje odvisnih družb Javor Vezan les, Javor Furnir, Javor Lamelirani program in Javor Opažne plošče, zato likvidacija ne bo ukinjala proizvodnih programov. Ti bodo v okviru odvisnih družb po pojasnilih Javorja Pivka še naprej nemoteno poslovali. Za Javor Pivka je sicer prejšnje vodstvo konec lanskega leta na sodišče vložilo predlog za začetek postopka prisilne poravnave, postopek pa je nato stekel v začetku januarja. Vendar pa je konec januarja novo vodstvo družbe predlog postopka prisilne poravnave umaknilo.", "title": "Potrdili likvidacijo družbe Javor Pivka", "keywords": "javor;pivka;peter;šifrer;milan;šilc;likvidacija;družba", "lang": "slovenian"}
{"body": "Lah Mura mora biti ozdravljena v treh, največ šestih mesecih Skrivnostni rešitelj Mure, ki zatrjuje, da bi lahko rešil vseh 3.300 delovnih mest, naj bi bil Janez Lah s Ptuja. Tako vsaj trdi časnik Dnevnik, ki se pri tem sklicuje na zanesljive informacije. Po dostopnih podatkih ima Lah status samostojnega podjetnika, v prvi polovici preteklega leta pa je ustanovil podjetje Profitman. Iz poslovnega imenika bizi.si je razvidno, da se podjetje ukvarja z raziskovalno in razvojno dejavnostjo na drugih področjih naravoslovja in tehnologije in da je, kot kažejo podatki Agencije RS za javnopravne evidence in storitve, lani ustvarilo 452 evrov prihodkov in 119 evrov izgube. Več podatkov o podjetju Profitman je dostopnih tukaj bizi.si. Lah Mura mora biti ozdravljena v treh, največ šestih V enem od prispevkov, objavljenih na strani omenjene družbe, Lah popisuje, kako bi se morale reševati težave Mure. Med drugim je, denimo, zapisal Ker sem pripravljen pomagati, pozivam trenutne lastnike NFH, SOD, Mercata, ZHII, ZMII, DRŽAVNO IN LOKALNO OBLAST IN SINDIKATE na takojšno reakcijo in seznanitev s poslovnimi možnostmi Mure z DINAMIČNIM MANAGIRANJEM. Družba mora biti ozdravljena v treh mesecih, največ pol leta, ali pa do propada, ki sledi, ne bo konca morije, pasivnega nasilja nad zaposlenimi in njihovimi partnerji. Petrijan glede morebitnega vlagatelja optimističen Spomnimo, da še v četrtek skrivnostni slovenski državljan za reševanje Mure ponuja tri različne scenarije. Vsi predvidevajo ohranitev vseh 3.300 delovnih mest. Tako je vsaj sporočil Bojan Petrijan, direktor občinske uprave murskosoboške občine, ki je pomagala ponudniku vzpostaviti stik s pristojnimi institucijami. Petrijan je v četrtek dejal tudi, da se je vlagatelj 7. avgusta obrnil na občino, ker je, čeprav je želel vzpostaviti stik s pristojnimi institucijami, naletel na zaprta vrata. Dodal je, da je glede novega morebitnega vlagatelja optimističen.", "title": "Mura Skrivnostni rešitelj samostojni podjetnik Janez Lah?", "keywords": "Gospodarstvo", "lang": "slovenian"}
{"body": "Podjetniki pozivajo vlado, naj premisli o novih dajatvah za gospodarstvo Številna podjetja ostro nasprotujejo novim dajatvam, ki bodo po njihovih besedah močno poslabšale njihov konkurenčni položaj na trgu. Zahtevajo zgolj ustrezne pogoje. Številna podjetja je najbolj vznemiril napovedan dvig prispevka za obnovljive vire energije OVE, ki bo močno obremenil zlasti energetsko intenzivna podjetja. Po besedah predsednika Gospodarske zbornice Slovenije GZS Sama Hribarja Miliča je ta dvig pravi šok za gospodarstvo . Ocenil je, da bo slovensko gospodarstvo letos dodatno obremenjeno še s približno 143 milijoni evrov dvig prispevka na OVE, višje trošarine, davek na sladke pijače. Napovedano 50-odstotno zvišanje trošarine na energente bo, kot je dejal Hribar Milič, pravi infarkt za gospodarstvo . Predsednik uprave skupine SIJ - Slovenske industrije jekla Tibor Šimonka si zvišanja prispevka na OVE ne zna razlagati drugače, kot da gre za sabotažo . Zvišanja prispevka z 1,1 na 3,9 milijona evrov pa da ne morejo prenesti. Pokop še zdravih podjetij Talumu bo omenjeno zvišanje nakopalo dodatnih 6,5 milijona evrov davkov, je pojasnil predsednik uprave družbe Marko Drobnič in ocenil, da tega ne morejo prenesti v cene njihovih proizvodov. Pri tem je opozoril, da trg takih obremenitev ne prenese, zaradi česar bodo začela propadati tudi zdrava podjetja. Direktor Belinke Perkemije France Stele je ocenil, da država deluje izključno v korist polnjenja malhe , na drugi strani pa se ne vpraša, kaj bo to prineslo za podjetja in celotno gospodarstvo. Če bo šlo tako naprej, govori se o zvišanju trošarine, lahko Belinka Perkemija v portfelju novega lastnika izgine, je ocenil. Po besedah generalnega direktorja Julona Edija Krausa dodatne obremenitve za družbo predstavljajo 360.000 evrov dodatnih stroškov letno. Izpostavil je tudi bančni sistem, ki naj ne bi deloval pravilno. Hkrati pa so gospodarstveniki zatrdili, da od države ne želijo, da jim kar koli podari, temveč, da jim le omogoči enake pogoje, kot jih imajo njihovi tekmeci. Milijoni za nove davke Dodatne obremenitve, tudi davek na sladke pijače, bodo po oceni komercialnega direktorja Pivovarne Union Matjaža Zupina povzročile, da bodo slovenski porabniki po nakupe hodili čez mejo. Z davkom bo družba na letni ravni obremenjena za dodatne tri milijone evrov, maloprodajne cene pa bodo morali zvišati za od 10 do 20 odstotkov. Ta davek bo po besedah Martina Laha iz družbe Radenska njihovo podjetje obremenil z dodatnima dvema milijonoma. Zelo sem zaskrbljen, pa je bil ogorčen direktor Dane Marko Hren in dodal, da družbi poleg dodatnih 15.000 evrov za elektriko grozi še 2,5 milijona evrov dajatev, ki jih država pripravlja. Davek na sladke pijače je za Vital Mestinje pravi pokop , je ocenila tudi direktorica družbe Mira Močnik in pojasnila, da ta davek za družbo predstavlja okoli štiri milijone evrov dodatne obremenitve. Nekatere proizvode, ki bi se zaradi davka podražili za več kot 100 odstotkov, bodo morali ukinili, verjetno bodo morali tudi odpuščati, je ocenila. Da lahko zaradi dodatnih obremenitev proizvodnja ugasne, pa je izpostavil menedžer in prokurist družbe Uskok voda costella Jože Božič.", "title": "Gospodarstveniki Nove dajatve nas bodo pokopale", "keywords": "Gospodarstvo", "lang": "slovenian"}
{"body": "Litostrojska. Čez dobra dva meseca bo naseljena stavba, ki naj bi bila prenevarna za elitne policiste. Računsko sodišče. Tokrat ga niso vprašali za mnenje, čeprav je imelo ob poizkusu najema stavbe za NPU pomisleke. Palača. V pisarne zgradbe na ljubljanski Litostrojski cesti, kamor je nekdanji minister Dragutin Mate želel naseliti policiste iz Nacionalnega preiskovalnega urada (NPU), se bodo predvidoma že v naslednjih tednih pospešeno začeli seliti uslužbenci državnega statističnega urada (SURS) in ministrstva za okolje in prostor (MOP). Kresalova je ni želela Nevarno. Dragutin Mate, minister za notranje zadeve v vladi Janeza Janše, je decembra 2007 sklenil najemno predpogodbo s podjetjem DSU nepremičnine (v lasti D.S.U, ki ga je ustanovila država) – kupcem stavbe v izgradnji na Litostrojski cesti v Ljubljani. Investitor objekta pa je bila družba Imos-Lit nepremičnine in inženiring. Mate je želel tja preseliti vse službe ministrstva in Generalno policijsko upravo. Njegova naslednica Katarina Kresal na selitev ni pristala, ker da bi bilo to zaradi bližine skladišča utekočinjenega plina prenevarno za zaposlene. \"Selitev se predvideva do konca januarja. Sredstva za plačilo najemnine so predvidena v predlogu sprememb proračuna za prihodnje leto,\" pojasnjujejo na SURS. Dodatno še za opremo Za uporabo prostorov v objektu, kjer bodo vsa gradbena dela končana predvidoma do konca novembra, bo SURS plačeval dobrih 140 tisoč evrov mesečno. \"To vključuje najemnino za poslovne prostore, parkirišča ter stroške upravljanja in obratovanja. V to ceno ni všteta oprema. Stroški najema opreme bodo znašali 21.846 na mesec, in sicer za dobo pet let, ko oprema preide v last SURS,\" dodajajo državni statistiki. Žarnićevi do milijona MOP pa bo s to selitvijo privarčeval dober milijon evrov na leto. “Celotna najemnina za ministrstvo in organe v sestavi, ki se selijo, pa zdaj znaša 2.378.384,64 evrov,” pojasnjujejo na ministrstvu za javno upravo (MJU), ki jim je vlada že februarja lani naložila, naj preverijo, kateri državni organi bi se lahko selili v objekt, na katerem so bila gradbena dela takrat še začasno ustavljena do odločitve, kdo se seli. Kdaj točno pa si bodo zaposleni na SURS nove poslovne prostore začeli deliti s kolegi z MOP, ki bodo zato na leto plačevali milijon tristo tisoč evrov, uradno ni znano. Zagotovo pa se na Litostrojsko cesto ne bodo selili uslužbenci z dveh od štirih organov v sestavi MOP, agencije za okolje (ARSO) in geodetske uprave (GURS). Šoltesa niso vprašali Računsko sodišče, ki ga vodi Igor Šoltes, je sicer po pregledu sprva načrtovanega najema stavbe za NPU, ocenilo, da je MNZ ravnalo negospodarno, ko se je odločilo za najem stavbe, namesto da bi sklenilo najem s postopnim odkupom. Šoltesovi revizorji so presodili, da bi stavba v resnici tudi po 20 letih ostala v lasti družbe D.S.U, ki jo je ustanovila država, in da bi lahko šlo v tem primeru za prikrito zadolževanje MNZ. Trenutna vlada v odhodu se je kljub temu odločila, da na Litostrojsko cesto preseli MOP in SURS.", "title": "Rešujejo posel Mate&Kresal", "keywords": "selitev;stavba;litostrojska", "lang": "slovenian"}
{"body": "Nizkocenovni letalski prevoznik Wizz Air se po šestih letih vrača na brniško letališče. Ob ponedeljkih in petkih boste lahko leteli v Bruselj, ob torkih, četrtkih in sobotah pa na Luton. Če se bodo destinacije izkazale za uspešne, obljubljajo širitev mreže povezav. Nizkocenovni letalski prevoznik Wizz Air bo od danes znova začel leteti na Letališče Jožeta Pučnika. Ljubljano bo trikrat na teden povezoval z Londonom in dvakrat na teden z Brusljem. Na ljubljansko letališče je prvič po šestih letih prispel ob 19. uri iz Bruslja, so sporočili iz Aerodroma Ljubljana. Trikrat na teden v London in dvakrat v Bruselj Zasedenost novih linij, na katerih so enosmerni leti na voljo od 22,99 evra, je po podatkih Wizz Aira zelo dobra. Nizkostroškovnik Wizz Air bo Brnik z bruseljskim letališčem Charleroi povezoval ob ponedeljskih in petkih, z londonskim letališčem Luton pa ob torkih, četrtkih in sobotah. Wizz Air, ki se opredeljuje kot največji nizkostroškovni letalski prevoznik srednje in vzhodne Evrope ter ima eno najmlajših flot v Evropi, leti s 180-sedežnimi letali tipa airbus 320-200. Zasedenost novih linij, na katerih so enosmerni leti na voljo od 22,99 evra, je po zadnjih podatkih zelo dobra. Na današnjem prvem letu iz Bruslja bo na krovu več kot 150 potnikov. Wizz Air pa si v enem letu na obeh linijah obeta več kot 70.000 potnikov. To je velika pridobitev tudi za Aerodrom Ljubljana, ki v novih linijah vidi priložnost za ustavitev padanja in vnovično rast števila potnikov. Če se bodo destinacije izkazale za uspešne, je Wizz Air že napovedal tudi širitev mreže povezav z ljubljanskega letališča, kjer si želijo, da bi vzpostavili tudi nizkocenovne povezave s severom Nemčije, Pirenejskim polotokom, Italijo ali Skandinavijo. Pri tem velja, da si Aerodrom Ljubljana stalno prizadeva, da bi v Slovenijo privabil več nizkostroškovnih prevoznikov. V preteklosti je bilo vzpostavljenih že več linij, vendar so se letala polnila slabše od pričakovanj, zato je tudi Wizz Air pred šestimi leti že nehal leteti iz Ljubljane v Bruselj, Easyjet pa je opustil polete v Berlin, Pariz in Rim. Aerodrom Ljubljana si prizadeva povečati delež nizkocenovnih prevoznikov. Foto Miro Majcen Delež nizkocenovnih prevoznikov v Sloveniji je tako le sedemodstoten. V Aerodromu Ljubljana pa upajo, da se bo sodelovanje z Wizz Airom razvilo in da bo tudi Easyjet v poletni sezoni postregel s kakšno novostjo. Poleg tega potekajo pogovori tudi z drugimi letalskimi prevozniki. Vendar so ti pri vzpostavljanju novih povezav s Slovenijo zaradi visokega tveganja za slabo polnjenje letal izjemno previdni. Pri odločitvi za letenje niso pomembne le cene in kakovost naših storitev, temveč so potrebna vlaganja v promocijo na tujih trgih z namenom, da se zagotovi prepoznavnost in s tem interes za potovanja v Slovenijo, pri čemer se tako slovensko turistično gospodarstvo kot Aerodrom srečujemo z velikimi omejitvami, poudarja predsednik uprave Aerodroma Ljubljana Zmago Skobir. Začetek letenja nizkostroškovnega letalskega prevoznika Wizz Air je glavna novost zimskega voznega reda, ki je na ljubljanskem letališču začel veljati minuli konec teden. Z Brnika bo mogoče v zimski sezoni vsak teden s 185 rednimi leti šestih letalskih prevoznikov potovati na 17 evropskih destinacij. Gre za večino pomembnejših evropskih prestolnic in glavna vozlišča, prek katerih so mogoča letalska potovanja po vsem svetu.", "title": "Z Brnika ceneje v Bruselj in London", "keywords": "letalo;brnik;letališče;wizz;air;nizkocenovnik;bruselj;london", "lang": "slovenian"}
{"body": "Za rešitev iz težkega finančnega položaja bi potrebovali 2,5 milijona evrov Žirovska Alpina zaradi pomanjkanja sredstev za nakup materialov zamuja z dobavo naročil, za rešilnih 2,5 milijona evrov kredita se pogajajo z banko. Direktor podjetja Matjaž Delopst, ki je to funkcijo prevzel avgusta, je povedal, da se v Alpini dnevno ukvarjajo s težkim finančnim položajem. Vodstvo podjetja se tako dnevno dogovarja z dobavitelji za odloge plačil na eni in s kupci, da jim pomagajo s predhodnimi plačili, na drugi strani. Temu bi se po navedbah Delopsta lahko izognili z 2,5 milijona evrov svežega kredita, vendar so se pogajanja z banko zavlekla. Delno tudi zaradi tega, ker ima Alpina težave že z odplačevanjem sedanjih posojil. Delopst pri tem stavi na odkritost in zaupanje V preteklosti so bile morda nekatere stvari zamolčane, danes pa podjetje potrebuje novo priložnost. Delopst zato opozarja, da morajo banke in lastniki s skupnimi močmi najti rešitev v najkrajšem mogočem času. Obenem pa si tudi želi, da bi v Alpino, dokler je blagovna znamka v športnem vrhu, vstopil tudi strateški partner, najraje iz Skandinavije, Zahodne Evrope ali Severne Amerike, ki so glavni trgi za Alpinino obutev. Alpina ima po mnenju Delopsta še vedno prostor pod soncem, saj je pred kratkim predstavljal novo kolekcijo čevljev za tek na smučeh in prejel dober odziv največjih odjemalcev iz Skandinavije. Težava pa je, da Alpina ne more doseči višjih cen, zato bo nujno treba najti ravnovesje med prihodki in odhodki, da bodo lahko namenili še sredstva za razvoj, sklene Delopst.", "title": "Prihodnost Alpine odvisna od podpore lastnikov in bank", "keywords": "Gospodarstvo", "lang": "slovenian"}
{"body": "Poleg Slovenije bo denar moralo vračati še 21 evropskih držav. Slovenija mora v proračun EU vrniti 286.000 evrov neupravičeno porabljenih sredstev v okviru skupne kmetijske politike, je danes sporočila Evropska komisija. Skupno je sicer Bruselj od članic unije v okviru postopka potrditve obračunov zahteval vračilo 414 milijonov evrov neupravičeno porabljenih kmetijskih sredstev. Slovenija bo morala v proračun EU vrniti 98.000 evrov iz sektorja premij za živali zaradi nedoseganja najmanjše stopnje pregledov na kraju samem za ovce in zaradi neizvajanja sankcij v primeru prepoznega označevanja goveda ter 188.000 evrov iz sektorja pomoči na površino zaradi pomanjkljivosti pri izračunavanju pravic. Članice unije so odgovorne za upravljanje večine izplačil v okviru skupne kmetijske politike, ki se opravijo v glavnem prek njihovih plačilnih agencij. Pristojne so tudi za nadzor, ki na primer vključuje preverjanje zahtevkov kmetov za neposredna plačila. Če denar ni ustrezno porabljen, da hočejo nazaj Komisija, ki bdi nad pravilno porabo sredstev, vsako leto izvede več kot 100 inšpekcij, s katerimi preverja, ali sta nadzor in odziv članic na pomanjkljivosti ustrezna. Ima tudi pravico, da naknadno zahteva vračilo sredstev EU, če inšpekcije pokažejo, da članice ne zagotavljajo ustrezne porabe. Omenjen znesek bodo morale članice vrniti v proračun EU zaradi nespoštovanja pravil EU ali neustreznih postopkov nadzora nad izdatki za kmetijstvo. Nekatere zneske je komisija že izterjala, zato bo uradno neto finančni učinek današnjega sklepa približno 393 milijonov evrov. Poleg Slovenije bo denar vračalo še 21 držav Z današnjim sklepom komisija povračilo sredstev zahteva od 22 članic unije. Poleg Slovenije so to še Belgija, Bolgarija, Češka, Danska, Nemčija, Irska, Grčija, Španija, Francija, Italija, Ciper, Litva, Madžarska, Malta, Nizozemska, Poljska, Romunija, Slovaška, Finska, Švedska in Velika Britanija. Največ morajo vrniti Britanci - 111,7 milijona evrov.", "title": "EU bomo morali vrniti 268.000 evrov", "keywords": "Eu;vračanje denarja;kmetijska politika", "lang": "slovenian"}
{"body": "Februar. Že tretji mesec zapored čistilke najbolj iskan kader. A zanimanja ni. V čistilnem servisu Aktiva, kjer so februarja objavili največ prostih delovnih mest, opažajo, da je zanimanje za delo snažilke kljub velikemu številu brezposelnih še vedno majhno. Razlika med višino nadomestila za brezposelnost in minimalno plačo, ki jo po večini prejemajo čistilci, je namreč majhna, opozarjajo. Prav tako je čiščenje področje, \"kjer še vedno cveti siva ekonomija, zato posameznikom ni težko ustvariti dodatnega zaslužka, na primer s čiščenjem zasebnih stanovanj\". Recesije ne čutijo \"Pri čistilkah gre običajno za začasne zaposlitve, saj so tudi pogodbe, ki jih imamo servisi s podjetji, vezane na leto ali dve,\" poudarja direktor podjetja Picikato Risto Džolev. Njihov servis je sicer lani zaznal upad povpraševanja po storitvah čiščenja, saj so podjetja najprej začela rezati pri stroških, vendar pa letos recesije, kot pravi, sploh ne čutijo.", "title": "Umazanije v krizi nič manj", "keywords": "zaposlena;kader;čistilka", "lang": "slovenian"}
{"body": "Katastrofa v Mjanmaru je vplivala tudi na skokovito rast cen riža po svetu. Nasploh so cene hrane letos zaradi številnih naravnih nesreč skočile v nebo.", "title": "Katastrofe dražijo hrano", "keywords": "mjanmar;cena;hrane;riž;katastrofa;naravna;v;središču", "lang": "slovenian"}
{"body": "Kriza je Mercator pahnila v rdeče številke, iz njih pa se bo reševal tudi z odpuščanjem. Na ravni skupine nameravajo do jeseni število zaposlenih zmanjšati za od 800 do 1000, od tega jih bo že do poletja 200 brez dela ostalo v Sloveniji, je napovedal Balažič. Mercator, ki je na ravni skupine v prvem četrtletju ustvaril 8,6 milijona evrov izgube, bo moral za dosego zastavljenih ciljev do konca leta izplavati iz rdečih številk sprejeti dodatne ukrepe. To je upravi naložil tudi nadzorni svet in ji dal 30 dni časa. Predsednik uprave Mercatorja Toni Balažič danes o ukrepih še ni mogel govoriti podrobneje, zagotovil pa je, da jih bodo izvedli ter ob koncu leta obrnili trend in izplavali iz rdečih številk. Med ukrepi naj bi bilo tudi odpuščanje. Do jeseni je v načrtu zmanjšanje števila zaposlenih na ravni skupine med 800 in 1000, od tega v Sloveniji okoli 200 v administraciji. Zmanjšanje števila ljudi v Sloveniji za 200, kot je predvideno, se bo zgodilo do poletja, je napovedal Balažič. Med razlogi, iz katerih se je Mercator znašel v težavah, je izpostavil zaostrovanje makroekonomskih razmer in posledično padec zasebne potrošnje, kar vpliva na poslovanje. Potrošnik se obnaša vse bolj racionalno 60 odstotkov ljudi kupuje cenejše izdelke, več je manjših nakupov, potrošnik ni več lojalen enemu trgovcu, je pojasnil. Poleg tega na poslovanje po njegovih besedah dodatno negativno vpliva slabšanje bonitetne ocene države, pa tudi slabe gospodarske razmere v regiji, v kateri Mercator deluje. Želijo si hitre, dokončne in zavezujoče odločitve o prodaji Prihodki od prodaje skupine Mercator so se od januarja do marca znižali za 2,6 odstotka, na 658,4 milijona evrov, čista izguba pa je znašala 8,6 milijona evrov. Balažič se ni mogel izogniti vprašanjem v zvezi s prodajo večinskega deleža Mercatorja. Kot je dejal, si v družbi želijo, da bi čim prej dosegli odločitev glede prodaje, ki bo hitra, dokončna in zavezujoča, saj se bo le tako Mercator znova lahko začel ukvarjati s svojo osnovno dejavnostjo. Po njegovih besedah se je treba zavedati, da potekata dva vzporedna procesa, ki sta izključujoča prodajni proces in proces reprogramiranja dolgov , ki čakata na odločitve drug drugega. Pri prodaji je refinanciranje eden od pogojev, banke pa čakajo na dokončno odločitev lastnikov, je dejal. Prodajalci 53-odstotnega deleža v družbi bodo po objavi četrtletnih poslovnih rezultatov Mercatorja začeli nadaljnje pogovore s ponudniki za nakup največjega slovenskega trgovca. Zavezujoči ponudbi sta oddala le hrvaški Agrokor in sklad Mid Europa Partners. Neuradno Agrokor za delnico ponuja 110 evrov in prevzem milijardnega Mercatorjevega dolga, Mid Europa Partners pa zgolj dokapitalizacijo Mercatorja v višini 250 milijonov evrov. Pred prodajalci Mercatorja je verjetno najtežji preizkus doslej. Imajo le dve možnosti ustaviti prodajni postopek ali pa ponudnika pozvati k zvišanju svojih ponudb.", "title": "Mercator samo v Sloveniji bo do poletja brez dela ostalo 200 ljudi", "keywords": "mercator;prodaja;delež;agrokor;mid;europa;poslovni;rezultat", "lang": "slovenian"}
{"body": "V ponedeljek boste pripombe lahko oddali prek spleta Lastniki nepremičnin, ki so do zdaj prejeli obvestilo o poskusnem izračunu vrednosti, so geodetski upravi največ vprašanj zastavili glede podatkov o lastništvu. Obvestilo bi do zdaj morali prejeti več kot dve tretjini lastnikov nepremičnin, številni pa jih bodo prejeli še v ponedeljek ali torek, sporočajo z Geodetske uprave RS Gurs. V ponedeljek bo začela delovati tudi spletna aplikacija za vnašanje sprememb in podajanje pripomb. Na isti dan bo, če ne bo težav zaradi stavke, začel teči tudi rok za pripombe. Podati jih bo mogoče do 25. novembra. Oddati jih bo mogoče tudi po pošti. Gurs na spletni strani vsak dan objavi tudi seznam geodetskih pisarn, kjer je zagotovljeno poslovanje s strankami za obveščanje o vrednosti nepremičnin. Ste prebrali brošuro? Kot je povedal generalni direktor Gursa Aleš Seliškar, so do zdaj prejeli že precej klicev lastnikov nepremičnin. To so po njegovih besedah pričakovali, opozarja pa, da številni ljudje niso prebrali brošure, ki so jo v ta namen prejeli na dom. Največ vprašanj je po njegovih besedah povezanih z lastništvom, denimo, ker ima nekdo pripisanega solastnika, ali pa je dobil obvestilo za nepremičnino, ki jo je že prodal. Te napake večinoma izvirajo iz neurejenega vpisa v zemljiško knjigo, seveda pa se je napaka lahko zgodila tudi pri samem popisu.", "title": "Gurs največ vprašanj glede lastništva nepremičnin", "keywords": "Gospodarstvo", "lang": "slovenian"}
{"body": "Surs povprečna 12-mesečna rast cen 1,8-odstotna Cene življenjskih potrebščin so se novembra zvišale. V primerjavi z oktobrom so bile višje za 0,3 odstotka. Na letni ravni pa so se cene zvišale za 2,7 odstotka. Po podatkih Sursa pa je bila povprečna 12-mesečna rast cen 1,8-odstotna. K novembrski inflaciji so največ prispevale višje cene obleke in obutve za 2,6 odstotka, ki so k skupni mesečni rasti cen prispevale 0,2 odstotne točke. Oblačila so bila v povprečju dražja za tri odstotke, obutev pa za 1,8 odstotka. Podražili so se tudi komunikacije, stanovanjska oprema, alkoholne pijače in tobak, stanovanje, raznovrstno blago in storitve ter hrana in brezalkoholne pijače. Cene vina višje za 1,3 odstotka Komunikacije so se novembra, predvsem zaradi končanih akcijskih ponudb nekaterih ponudnikov telefonskih in spletnih storitev te storitve so bile v povprečju dražje za 1,9 odstotka, podražile za 1,8 odstotka. Stanovanjska oprema je bila dražja za 0,3 odstotka. Na gibanje cen v skupini stanovanje so vplivale za 1,1 odstotka višje cene materiala za vzdrževanje in popravilo. V podskupini goriva in energija so se tekoča goriva podražila za 0,6 odstotka, daljinska energija za 0,5 odstotka in plin za 0,3 odstotka, medtem ko so se trda goriva pocenila za 1,1 odstotka. Alkoholne pijače in tobak so se podražile za 0,2 odstotka - največje zvišanje je pri cenah vina, ki so v povprečju dosegle 1,3-odstotno rast, za 0,5 odstotka so se podražile žgane pijače, pivo pa za 0,2 odstotka. Raznovrstno blago in storitve so ravno tako imele 0,2-odstotno rast cen. Hrana in brezalkoholne pijače pa so se novembra na mesečni ravni podražile za 0,1 odstotka. Najbolj so se podražili zelenjava za 3,9 odstotka ter kruh in izdelki iz žita za 1,6 odstotka. Sadje se je medtem v povprečju pocenilo za 11,5 odstotka. Cene so najbolj padle v skupini rekreacija in kultura Padec cen pa so statistiki zaznali v skupinah rekreacija in kultura za 0,7 odstotka, gostinske in nastanitvene storitve za 0,6 odstotka ter prevoz za 0,3 odstotka. Na letni ravni so bile cene v povprečju najvišje v skupinah stanovanje za 5,7 odstotka, alkoholne pijače in tobak za 4,9 odstotka ter hrana in brezalkoholne pijače za 4,8 odstotka. Glede na november 2010 je bilo novembra letos blago v povprečju dražje za 3,4 odstotka, storitve pa za 1,1 odstotka. Blago za dnevno porabo se je podražilo za pet odstotkov, poltrajno blago za 1,5 odstotka, trajno blago pa je bilo cenejše za 1,2 odstotka. Mesečna rast cen, merjena s harmoniziranim indeksom cen življenjskih potrebščin, je bila novembra 0,2-odstotna. Letna rast cen je bila 2,8-odstotna, povprečna 12-mesečna rast cen pa 2,1-odstotna.", "title": "Novembra v Sloveniji 0,3-odstotna inflacija", "keywords": "Gospodarstvo", "lang": "slovenian"}
{"body": "Ministra Mitjo Gasparija skrbi, ker na projektu Teš po njegovih podatkih dela premalo slovenskih podjetij. V Tešu odgovarjajo, da jih v projektu sodeluje precej, med njimi Primorje, RGP, Cigrad, Rudis, Esotech in Doberšek. V Termoelektrarni Šoštanj Teš zagotavljajo, da je v projekt izgradnje šestega bloka vključena vrsta slovenskih podjetij s področja gradbene operative in inženiringa. Potencial za domačo udeležbo pri projektu je že danes 21-odstoten, poudarjajo v Tešu, s čimer se odzivajo na besede ministra Mitja Gasparija, da je udeležba le petodstotna. Kot so sporočili iz Teša, je skupna vrednost pogodbenih del projekta izgradnje Teša 6 po tekočih cenah 1,174 milijona evrov, pri čemer so že danes ali pa še bodo slovenski izvajalci vključeni z najmanj 21 odstotki te vrednosti oziroma z 246 milijoni evrov. Potencial za domačo udeležbo pri šestem bloku 21-odstoten, so sporočili iz Teš. Minister za razvoj Mitja Gaspari, ki trenutno vodi tudi gospodarsko ministrstvo, je zaskrbljen zaradi udeležbe slovenskih podjetij pri projektu izgradnje Teša 6. Po njegovih besedah naj bi bila namreč domača udeležba pri projektu le okoli petodstotna, kar je označil kot sramoto za investitorja. Poudaril je, da sicer ne misli, da bi bilo treba komur koli dati preferenčne pogoje, a v takšnem projektu slovensko gospodarstvo mora sodelovati, če si želimo dobro. Slovenska podjetja, ki izpolnjujejo zahtevane pogoje, so po navedbah Teša v projekt vključena od samega začetka, tako na glavnem pogonskem objektu Primorje, pripravljalnih delih RGP, upravni stavbi Cigrad kot pri gradnji razžveplalne naprave konzorcij Rudis - Esotech - Doberšek in hladilnega stolpa Rudis. Pogajanja z Alstomom glede dodatne vključitve slovenskih podizvajalcev še potekajo in potencial 21-odstotnega deleža se lahko še poveča. To pa v časih gospodarske in finančne krize, ki le počasi izzveni, ni zanemarljiv podatek, poudarja direktor Teša Simon Tot. Slovenska podjetja, ki se želijo vključiti v izgradnjo Teša 6, se morajo sicer po njegovih besedah zavedati, da morajo njihove zmogljivosti zadostiti visokim standardom tehnološke zahtevnosti projekta. V Tešu namreč ne želijo, da se ponovi slaba izkušnja iz preteklosti, ko se je eno od slovenskih podjetij skupaj s partnerjem prijavilo na razpis Alstoma, ta partner pa ni imel ustrezne bonitete in ni ustrezal tehnološkim zahtevam. Zgodilo se je celo, da je slovenski ponudnik prepozno oddal ponudbo. Le podjetja, ki dosegajo ustrezne standarde, bodo lahko tudi v prihodnje kandidirala na razpisih, in to pod enakovrednimi pogoji kot ostala podjetja. Seveda pa bo pri tem pomemben dejavnik tudi cenovna konkurenčnost, še poudarjajo v Tešu.", "title": "Slovenskim podjetjem od Teša vsaj 246 milijonov", "keywords": "ministrstvo;za;gospodarstvo;gospodarsko;darja;radić;delo;ocena;dela;mandat;odstop;teš;termoelektrarna;šoštanj;energetika;investicije;energetski;program;južni;tok;potencial;slovenija;slovensko;podjetje;mitja;gaspari;gospodarstvo", "lang": "slovenian"}
{"body": "Maribor - Bilančna vsota skupine NKBM je konec lanskega leta znašala skoraj 5,1 milijarde evrov in se je glede na konec leta 2006 povečala za skoraj petino, je vodstvo banke zapisalo v objavi nerevidiranih konsolidiranih rezultatov skupine na spletnih straneh Ljubljanske borze. Skupina NKBM je lani izkazala dobiček pred obdavčitvijo v višini 71,4 milijona evrov, kar je skoraj tretjino nad rebalansom načrta za leto 2007. Čiste obresti so konec leta znašale 116,5 milijona evrov in so se povečale za 16 odstotkov glede na leto 2006, kar je prav tako nekaj bolje od načrtovanega. Čiste odpravnine so konec leta znašale 50,5 milijona evrov in so se povečale za 28 odstotkov ter prav tako presegle načrte. Na aktivni strani konsolidirane bilance stanja so se krediti bankam in strankam, ki niso banke, povečali za 745 milijonov evrov oz. za 27,5 odstotka, medtem ko je rebalans za leto 2007 predvideval 23-odstotno rast. Skupina NKBM je tako lani beležila povečanje portfelja finančnih sredstev, razpoložljivih za prodajo, za 208 milijonov evrov oz. za 26 odstotkov. Na pasivni strani konsolidirane bilance stanja so se finančne obveznosti, merjene po odplačni vrednosti, povečale za 752 milijonov evrov oz. za 19,5 odstotka. Celotni kapital skupine, vključno s kapitalom manjšinskih delničarjev, je konec leta 2007 znašal 371,5 milijona evrov, kar je za 15 odstotkov več kot leto poprej. Skupina NKBM poleg banke obsega še 12 družb, in sicer osem neposredno odvisnih družb kot so Adria Bank, KBM Invest, Gorica Leasing, KBM Fineko, KBM Infond, KBM Leasing, Poštna banka Slovenije in M-PAY, dve posredno odvisni družbi Multiconsult in Multiconsult Leasing, po kapitalski metodi vrednotenja dolgoročnih finančnih naložb pa še pridruženi družbi Zavarovalnica Maribor in Moja Naložba.", "title": "Skupina NKBM lani bilančno vsoto povečala skoraj za petino", "keywords": "gospodarstvo;ekonomija", "lang": "slovenian"}
{"body": "Slovenci po svetu in njihova kultura potrebujejo več skrbi kot kultura Slovencev v domovini. Manca Borko, novinarka Žurnala24. (Foto: Boštjan Tacol) Zmanjševanje števila ministrstev je s stališča poenostavitve delovanja države in pocenitve nujno. Problem nastane, če bo krčenje ostalo na papirju, če mu ne bo sledilo krčenje števila direktoratov, služb in javnih uslužbencev v birokratskem aparatu ter povečevanje učinkovitosti vsakega zaposlenega. Nisem za rezanje počez in za odpuščanje operativcev. Vendar vsi poznamo vsaj eno zgodbo o javnih uslužbencih, katerih naloga je kuhanje kave ali štempljanje pri vhodu. Drugi problem krčenja je prenašanje pristojnosti. Ko se direktorat preseli z enega na drugo ministrstvo, uslužbenci menda po več mesecev ne vedo, komu odgovarjajo in kaj po novem počnejo. Brez sprememb. Ampak bodimo za začetek optimistični. Zamislimo si, da bo krčenje števila ministrov z 18 (trije brez listnice) na 12 (eden brez listnice) pomenilo boljše in cenejše delovanje države. Kljub optimizmu ne razumem, čemu služi ukinitev ministrstva za kulturo na eni in ohranitev ministra za Slovence po svetu brez listnice na drugi strani. Formalno bi lahko to področje brez težav dodelili ministrstvu za zunanje zadeve. Kultura bo postala del drugega ministrstva, skrb za pravočasno dostavljanje volilnih gradiv Slovencem po svetu pa je z boldiranimi črkami zapisana v koalicijski pogodbi. Proti ukinitvi kulturnega ministrstva se je že podpisalo več kot 1.200 ljudi. Če jim ne bo uspelo, jim ostaja upanje, da se na operativni ravni ne bo nič spremenilo. Ministra ne bodo imeli, verjetno bodo dobili sekretarja, za kulturo pa bo še naprej skrbelo isto število ljudi, skupaj s tistim, ki zgolj kuha kavo.", "title": "Ohranjanje kulture Slovencev po svetu", "keywords": "Manca Borko;komentar", "lang": "slovenian"}
{"body": "BDP ostal nespremenjen Gospodarska aktivnost se zadnje mesece v Sloveniji ni spreminjala, povečevanje števila brezposelnih se je umirilo, Umar pa najbolj skrbijo razmere v bančnem sektorju. Kakovost bančnih terjatev se še poslabšuje, je Urad RS za makroekonomske analize in razvoj zapisal v najnovejši številki publikacije Ekonomsko ogledalo. Obseg slabih terjatev, ki je septembra dosegel 17,5 odstotka celotne izpostavljenosti bančnega sistema, se je v prvih treh četrtletjih povečal za 1,4 milijarde evrov oz. bolj kot v celotnem lanskem letu. Gospodinjstva se letos razdolžujejo, po rasti v lanskem letu je manjši tudi obseg posojil državi. Še naprej se pri domačih bankah razdolžujejo podjetja in nefinančne institucije, ki pa letos najemajo posojila v tujini, predvsem na dolgi rok. Obseg posojil domačim nebančnim sektorjem se je tako v prvih desetih mesecih zmanjšal za 1,7 milijarde evrov. Več brezposelnih, a tudi več novih zaposlitev Na trgu dela se je poslabševanje razmer umirilo. V prvih desetih mesecih je bilo v evidenco brezposelnih v povprečju prijavljenih 119.460 oseb. To je 9,3 odstotka več kot v istem obdobju lani, predvsem zaradi večjega števila iskalcev prve zaposlitve in brezposelnih, ki jim je prenehala pogodba za določen čas. Hkrati je več oseb kot v istem obdobju lani dobilo zaposlitev, predvsem zaradi povečane dejavnosti države pri izvajanju programov dejavne politike zaposlovanja, manj je bilo tudi upokojitev. Nižja plača v državnih službah Povprečna bruto plača je bila v prvih devetih mesecih nižja kot v istem obdobju lani, in sicer zaradi znižanja v državnem sektorju, medtem ko je bila v zasebnem sektorju podobna kot pred letom. BDP ostal nespremenjen V Sloveniji je bruto domači proizvod BDP v tretjem četrtletju ostal nespremenjen, v evrskem območju pa se je gospodarska aktivnost skromno povečala. Ključni nalogi evrskega območja po mnenju Evropske komisije in Organizacije za ekonomsko sodelovanje in razvoj ostajata vzpostavitev bančne unije in odprava strukturnih nesorazmerij.", "title": "Težave bank vse večje, povečevanje brezposelnosti se je ustavilo", "keywords": "Gospodarstvo", "lang": "slovenian"}
{"body": "Nadzorniki Kapitalske družbe so na prvi seji v prenovljeni sestavi izbrali svojega predsednika. To je postal Samo Lozej, sicer tudi prvi nadzornik Slovenske odškodninske družbe. Kapitalska družba Skupščina Kapitalske družbe Kad je minuli teden odpoklicala dosedanja nadzornika Janija Kavtičnika in Jožeta Jurkoviča ter za člane nadzornega sveta za štiriletni mandat imenovala Sama Lozeja, Aleksandra Mervarja in Staneta Seničarja. Vsi trije so tudi člani nadzornega sveta Slovenske odškodninske družbe Sod. Na prvi seji v prenovljeni sestavi so Kadovi nadzorniki na čelo nadzornega sveta imenovali ravno Lozeja, ki je tudi prvi nadzornik Soda. Nadzorniki so za člana revizijske komisije nadzornega sveta imenovali Mervarja, za člana akreditacijske komisije nadzornega sveta pa Seničarja. Podpredsednik nadzornega sveta ostaja Aldo Ternovec. Nadzorni svet Kada se je danes sicer seznanil tudi s poročilom o polletnem poslovanju družbe ter Sklada obveznega dodatnega pokojninskega zavarovanja SODPZ in Kritnega sklada SODPZ. Seznanil se je tudi s polletnim poslovanjem Modre zavarovalnice in Posebne družbe za podjetniško svetovanje PDP. Poleg tega je obravnaval tudi poročilo o upravljavskih aktivnostih v Perutnini Ptuj in upravi predlagal, naj nadaljuje s potrebnimi aktivnostmi za zaščito Kadovega premoženja.", "title": "Prvi nadzornik Soda postal tudi prvi nadzornik Kada", "keywords": "sod;slovenska;odškodninska;družba;kapitalska;družba;kad;janij;kavtičnik;jože;jurkovič;samo;lozej;aleksander;mervar;stane;seničar", "lang": "slovenian"}
{"body": "Washington - V ZDA je bilo junija ukinjenih 62.000 delovnih mest. To je bil že šesti zaporedni mesec, v katerem so delodajalci zapirali delovna mesta. Stopnja brezposelnosti je junija ostala pri 5,5 odstotka, je sporočilo ameriško ministrstvo za delo. Vnovična odpuščanja potrjujejo nadaljevanje težav ameriškega gospodarstva, ki ga tarejo visoke cene energije, hrane in kreditna stiska z ohromljenim hipotekarnim trgom. Junija so se ukinjala delovna mesta v gradbeništvu, proizvodnji ter financah, prav tako v trgovini. Nekaj novih delovnih mest pa se je odprlo v izobraževanju in zdravstvu, turizmu in vladnih službah. Tak vzorec se pojavlja že nekaj mesecev. Ministrstvo za delo je nekoliko popravilo tudi številke glede delovnih mest za april in maj. Aprila so v ZDA ukinili 67.000 delovnih mest, namesto le 20.000, kot je ministrstvo sprva poročalo, maja pa 62.000, namesto 49.000. Ameriško gospodarstvo je letos izgubilo 438.000 delovnih mest oziroma povprečno 73.000 na mesec. Junija je bilo v ZDA skupaj 8,5 milijona brezposelnih, a gre za uradno številko. Plače so se junija malce povišale. Povprečni zaslužki na uro so se junija v primerjavi z majem povišali za 0,3 odstotka na 18,01 dolarja. Na letni ravni (od junija do junija) so se plače povišale za 3,4 odstotka in zaostajajo za rastjo cen energije ter hrane.", "title": "V ZDA so junija ukinili 62.000 delovnih mest, letos je delo izgubilo že skoraj pol milijona Američanov", "keywords": "gospodarstvo;ekonomija", "lang": "slovenian"}
{"body": "Osumljen zlorabe položaja pri prevzemu Merkurja Kranjsko sodišče je nekdanjemu predsedniku uprave Merkurja Binetu Kordežu na zahtevo tožilstva začasno prepovedalo razpolaganje s premoženjem. Plombo na Kordeževo premoženje naj bi zahteval tudi Merkur. Kordež se je že pritožil. Kordeža so na Kranjskem sodišču zaslišali v petek, mesec in pol po hišni preiskavi. Na sodišču so za TV Slovenija pojasnili, da je preiskovalna sodnica opravila prvi narok v postopku za odreditev začasnega zavarovanja zahtevka za odvzem premoženjske koristi Binetu Kordežu in nekaterim drugim ljudem. Zavarovanje Kordeževega premoženja je zahtevalo tožilstvo, sodnica pa dokončne odločitve še ni sprejela, zato se pričakuje še preverjanje podatkov v zemljiški knjigi, v kateri je premoženje vpisano. Kordež naj bi na odločitev sodišča že podal ugovor. Izrečeni ukrep lahko v predkazenskem postopku traja tri mesece, v primeru vložitve obtožnice pa največ pol leta. Kaj vse ima Kordež? Po pisanju spletnega portala Žurnal24 naj bi Kordež hišo, v kateri ima prijavljeno stalno bivališče, že lani podaril svoji hčeri. Hiša, ki jo gradi v Lescah na Gorenjskem, naj bi bila obremenjena z 250 tisoč evrov vredno hipoteko Gorenjske banke, v lasti pa naj bi imel še dobro četrtino družbe Merfin prek družbe BK Kapital, ki je lastnica slabih devetih odstotkov Merkurja. Začelo se je s pridržanjem in preiskavo Kriminalisti so akcijo uradne preiskave dogajanja v Merkurju začeli v začetku decembra in Bineta Kordeža za 48-ur zadržali v policijskem pridržanju. Osumili so ga zlorabe položaja pri prevzemanju Merkurja, saj naj bi Kordež in njegovi sodelavci v upravi Merkurja družbo oškodovali za več deset milijonov evrov po nekateri podatkih celo za okoli 130 milijonov evrov. Kriminalisti so pridržali več ljudi, preiskave pa opravili na 28 krajih po Sloveniji, med njimi v poslovnih stavbah Merkurja v Naklem in Celju ter na domovih osumljencev. Če Kordeža obtožijo in mu očitano zlorabo dokažejo, ga čaka do osemletna zaporna kazen.", "title": "Kordež se je na zamrznitev premoženja že pritožil", "keywords": "Gospodarstvo", "lang": "slovenian"}
{"body": "Trdijo, da je potvarjal informacije Sindikati in sveti delavcev v skupini HSE-ja zahtevajo odstop generalnega direktorja HSE-ja Boruta Meha, češ da ta ne izpolnjuje svoje vloge in dela škodo državi. Sindikat delavcev dejavnosti energetike Termoelektrarne Šoštanj, svet delavcev TEŠ-a, sindikat premogovnika Velenje, svet delavcev Premogovnika Velenje in sindikat delavcev dejavnosti energetike Dravskih elektrarn Maribor pravijo, da je Meh s svojim ravnanjem povzročal nepopravljivo škodo posameznim družbam, holdingu in državi. Trdijo, da to lahko podkrepijo s številnimi dokazi, ki jih bodo, če bo treba, predali tudi pristojnim organom. Stavkovni odbor se bo sestal v petek Morebitne nepravilnosti pri projektu gradnje TEŠ-a 6 je treba sankcionirati, a mora vlada za to imeti prave informacije, je dejal predsednik sindikata delavcev dejavnosti energetike TEŠ-a Branko Sevčnikar in dodal, da je nekatere informacije Meh potvarjal. Z Mehom, čeprav so pripravljeni na dialog, težav do zdaj niso mogli rešiti, zato bodo počakali na ukrepe vlade in se temu primerno odzvali, je še dejal. Gradnjo šestega bloka Termoelektrarne Šoštanj sindikati podpirajo in menijo, da je bil projekt voden korektno. Za morebitne nepravilnosti morajo imeti dokaze, poročila, ki ga je HSE pretekli četrtek poslal vladi, niso dobili, z njim se je na kratko seznanil le nadzorni svet TEŠ-a. Sevčnikar je dodal, da ni nobene garancije, da je tisto, s čemer je bil seznanjen nadzorni svet, gradivo, ki je bilo poslano vladi. Se bo pa v petek zjutraj sestal še stavkovni odbor TEŠ-a in odločil, kako naprej. Meh Očitki neosnovani in neargumentirani Borut Meh se je na očitke že odzval in dejal, da so izjave, da je družbam in državi povzročil nepopravljivo škodo, le eden od vrste neosnovanih in neargumentiranih ter nesmiselnih očitkov. Med njimi se znajdejo celo hude obtožbe o ponarejanju listin in potvarjanju informacij, za katere pričakujem, da jih bodo avtorji dokazali, saj z njimi povzročajo škodo meni osebno, meni kot generalnemu direktorju HSE-ja in skupini HSE kot celoti. Predsedniki nadzornih svetov Meh nam ni naročal, s kom naj sklepamo posle Na izjavo sindikatov, da so od svojih predstavnikov v nadzornih svetih prejeli podatke, da Meh diktira, da hčerinske službe oddajo posle in sklepajo pogodbe z dobavitelji, ki so mu po volji, tudi če so dobavitelji dražji od tistih, ki bi jih lahko izbrali kot najcenejše ponudnike, so se z povsem enakimi izjavami že odzvali predsedniki nadzornih svetov. Simon Tot, predsednik nadzornega sveta Premogovnika Velenje in član nadzornega sveta Dravskih elektrarn, Djordje Žebeljan, predsednik nadzornega sveta TEŠ-a, Stanislava Boban in predsednica nadzornega sveta Dravskih elektrarn so vsak v svoji izjavi zapisali, da je trditev sindikatov neresnična in da od Meha niso nikoli dobili navodil, ki jih navajajo sindikati.", "title": "Sindikati in sveti delavcev Meh naj odstopi", "keywords": "Gospodarstvo", "lang": "slovenian"}
{"body": "Po prvih podatkih stresnih testov, s katerimi se ugotavlja, ali imajo evropske banke dovolj kapitala, da se soočijo z morebitnimi finančnimi šoki, je padlo 7 bank. NLB je test uspešno prestala, potreba po dokapitalizaciji še vedno ostaja. Evropske banke so dobile uradne rezultate ugotovitev evropskih stresnih testov 91 najpomembnejših bank v 21 državah članicah EU, med njimi tudi Nove Ljubljanske banke NLB, ki naj bi razkrili kapitalsko moč bančnih ustanov. Večina bank naj bi teste prestala, nekaj pa naj bi bilo nezadostnih ocen. NLB naj bi se znašla med bankami z ustreznostjo le malo nad najnižjim količnikom kapitalske ustreznosti. Po poročanju Reutersa testa ni opravilo kar 7 od 91 bank. Med sedmimi bankami, ki stresnih testov niso uspešno opravile, so nemška banka Hypo Real Estate, španske banke Diada, Unnim, Espiga, Banca civica in Cajasur ter grška kmetijska banka ATE. V stresnih testih je sicer sodelovalo šest grških bank - poleg omenjene še Nacionalna banka Grčije, EFG Eurobank, Alpha Bank, Piraeus Bank in Postbank. Te banke predstavljajo več kot 90 odstotkov deleža v grškem bančnem sektorju, neupoštevajoč tuje podružnice, čeprav je bil minimum, da banke, ki sodelujejo v vaji, predstavljajo 50 odstotkov nacionalnega deleža, so ob tem poudarili na grškem finančnem ministrstvu. V bančnih krogih velja, da imajo povprečne banke vsaj 8-odstotni Tier 1, dobre pa 10-odstotnega. Najnižji potreben količnik kapitalske ustreznosti, in sicer količnik temeljnega oziroma najbolj kakovostnega kapitala Tier 1 naj bi bil v testih postavljen pri šestih odstotkih. Zahtevanih šest odstotkov je NLB presegla le za 0,3 odstotne točke, saj je bila ocenjena s 6,3-odstotno ustreznostjo temeljnega kapitala. NLB prestala test Nova Ljubljanska banka NLB je prestala stresni test kapitalske moči. Po najslabšem scenariju naj bi se temeljni kapital banke Tier 1 s 7,5 odstotka s konca 2009 do konca 2011 zmanjšal na 6,3 odstotka, kar je 0,3 odstotne točke nad količnikom, predpisanim za NLB. Kot so sporočili iz NLB, pa izidi vseeno kažejo na potrebo po dokapitalizaciji. Kot poudarjajo v NLB, so izidi skladni z razumevanjem profila tveganja in kapitalske pozicije s strani uprave in kažejo po eni strani na robustnost NLB na predpostavljene zunanje šoke, po drugi pa na že v izhodišču nizko kapitalsko ustreznost največje slovenske banke, merjeno s količnikom najbolj kakovostnega Tier 1 kapitala. Foto POP TV Četudi izidi testa niso pod mejno vrednostjo šestih odstotkov količnika Tier 1 kapitala, kažejo na potrebo po kapitalski okrepitvi NLB, poudarjajo v banki, kjer sta uprava in nadzorni svet ta teden sklenila, da bosta na prihajajoči skupščini lastnikom predlagala dokapitalizacijo v višini 400 milijonov evrov. Vlada pozdravila izid Vlada RS priznava in sprejema izid obremenitvenega testa celotne Evropske unije, so zapisali v sporočilu za javnost. Pri komentiranju izida testa je pomembno razlikovati med izidi, pridobljenimi na podlagi različnih scenarijev. Izida na podlagi scenarijev negativnih gospodarskih dogodkov ne gre razlagati kot trenutne situacije ali morebitnih trenutnih kapitalskih potreb. Obremenitveni test ni napoved gospodarskega dogajanja, saj so morebitni negativni gospodarski dogodki v obremenitvenem testu oblikovani kot hipotetični scenariji in vključujejo ekstremne predpostavke, za katere obstaja majhna možnost, da se uresničijo, še menijo v vladi. S tem je moč razumeti, da NLB ustrezno in v celoti izpolnjuje merila kapitalske ustreznosti, kot jih je za namene tega prvega vseevropskega testa postavil Odbor evropskih bančnih nadzornikov , so še zapisali v sporočilu na finančnem ministrstvu. Kljub navedenemu, se vlada zaradi zagotavljanja najvišje mere trdnosti in finančne stabilnosti, v skladu s pravili EU o državnih pomočeh, zavezuje zagotavljati kapitalsko ustreznost NLB, če zasebni kapital ne bi zadoščal, so še zapisali v vladnem dokumentu. Na ministrstvu za finance so zapisali, da so tak rezultat pričakovali in poudarili, da po dosedanjih zagotovilih centralne banke imamo v Sloveniji robusten bančni sistem, ki je odporen na posledice morebitnih neugodnih gibanj, poudarjajo na finančnem ministrstvu. Količnik temeljnega kapitala banke bi se po izidih testa ob uresničitvi simuliranih šokov do konca leta 2011 znižal za desetinko odstotne točke, torej s 7,5 odstotka v letu 2009 na 7,4 odstotka v letu 2011. Ob upoštevanju dodatnih neugodnih posledic deželnega tveganja pa bi se lahko do konca leta 2011 znižal za dodatne 1,1 odstotne točke torej s 7,4 odstotka na 6,3 odstotka, ugotovitve testa povzema finančni minister Franci Križanič. Tudi Maks Tajnikar z ljubljanske ekonomske fakultete je ocenil, da je bil rezultat stresnega testa za NLB zelo pričakovan . Dokapitalizacija NLB je po njegovih besedah nujna, vendar je močno proti temu, da bi jo izvedla država. Najboljšo rešitev za NLB v tem trenutku vidi v pogovorih z najpomembnejšim zasebnim investitorjem banke, belgijsko KBC. A če hočete dobiti zasebni kapital v NLB, se mora država umakniti, je ob tem poudaril. Nevarnosti v NLB Kot so zapisali v danešnjem časniku Finance, največja nevarnost največji slovenski bančni skupini niso več finančni holdingi, kot so bili še lani, temveč komitenti oziroma dolžniki iz realnega sektorja. Foto Reuters Po neuradnih podatkih predstavljajo tveganja predvsem gradbeniki, Pivovarna Laško, posli na Balkanu, frankfurtska LHB, slabo upravljanje tveganj v skupini in omejeni viri, saj depoziti banke ne zadoščajo za financiranje posojilne aktivnosti NLB, zato je banka odvisna od medbančnih virov. Ti pa so v času krize dragi, na njihovo ceno pa vplivata tudi slab ugled NLB in slaba lastniška sestava banke. NLB potrebuje več sto milijonov evrov Znani bodo tudi uradni podatki za banko SKB ki je del francoske skupine Societe Generale , slovenski Unicredit ki je del milanske banke, slovensko hčerko avstrijske Raiffeisen in Banko Koper ki je del italijanske skupine Intesa SanPaolo ter Sparkasse Erste Group . NLB je edina slovenska bančna skupina, ki je bila vključena v test stresa. Predsednik uprave Božo Jašovič je pred dvema tednoma v DZ povedal, da NLB potrebuje več sto milijonov evrov svežega kapitala, saj v naslednjih letih zapade do 700 milijonov evrov instrumentov hibridnega kapitala, ki se po novem ne bo več štel kot najbolj kakovosten kapital. NLB na potrebo po dokapitalizaciji lastnike največja sta država in belgijska skupina KBC opozarja že od konca minulega leta. Vodstvo NLB je v sredo končno napovedalo, da bo septembra sklicalo skupščino delničarjev in jim predlagalo dokapitalizacijo banke v višini 400 milijonov evrov. Kot je v četrtek po seji vlade povedal premier Borut Pahor, bo po objavi stresnih testov laže razumeti prizadevanje NLB za dokapitalizacijo. O načinu dokapitalizacije in usodi državnega lastništva v banki pa bo po njegovem prepričanju potreben natančen strokovni premislek. Današnje razkritje ugotovitev stresnih testov, ki naj bi pokazali, ali imajo banke dovolj kapitala, da se soočijo z morebitnimi novimi finančnimi šoki, naj bi omogočilo preglednost v finančnem sektorju ter s tem okrepilo zaupanje vanj. Odločitev za objavo izidov so sprejeli voditelji EU na junijskem zasedanju, analitiki pa opozarjajo, da bo vaja uspešna le, če bodo kriteriji jasni in strogi ter bo izvedba čim bolj verodostojna. Finančni ministri Unije so sicer nedavno obljubili, da bodo po objavi stresnih testov bank, ki predstavljajo 65 odstotkov bančnega trga EU, ranljivim bankam pomagali.", "title": "Sedem bank padlo na testu", "keywords": "banka;banke;stresni;test;nlb;rezultat;ugotovitev;kapital;moč", "lang": "slovenian"}
{"body": "Na poti prvi paket obvestil lastnikom nepremičnin Dve tretjini lastnikov nepremičnin v Sloveniji naj bi danes prejeli obvestila o poskusnem izračunu vrednosti enpremičnin, ki bo podlaga za uvedbo nepremičninskega davka. To je gotovo priložnost za nekaj dodatnih pojasnil v povezavi z vrednotenjem nepremičnin in prihajajočim nepremičninskim davkom. MMC je pojasnila poiskal pri Francu Ravniharju, direktorju urada za nepremičnine na Geodetskemu uradu RS, in na ministrstvu za finance. PREBERITE VEČ Obvestila o vrednosti nepremičnin na poti - navodila, postopek, pritožbe, vpliv stavke v javnem sektorju Kaj vpliva na vrednost? Lokacija, raba, površina in leto gradnje. Najprej velja pojasniti, kaj vse se upošteva pri vrednotenju nepremičnine. Po pojasnilih sogovornika Ravniharja geodetska uprava cene nepremičnin spremlja že pet let in je na podlagi podobnih doseženih tržnih cen istovrstnih nepremičnin denimo stanovanj Slovenijo razdelila na cone. Znotraj teh con na vrednost posamezne nepremičnine vplivajo še njene lastnosti - predvsem lokacija, raba, površina in leto gradnje. Na MMC-jevo vprašanje, ali se pri tem upošteva, na primer, tudi energijska varčnost objekta sončne celice ipd., je Ravnihar odgovoril, da takšnih podatkov ne zbirajo, zato tudi ne vplivajo na vrednost nepremičnin. Dodal je, da v okviru kakovosti vplivajo le letnica gradnje, obnove strehe, fasade, obnove inštalacij in obnove oken. Kako bo ocenjena vrednost nepopisanih nepremičnin? Glede na nepremičnine, vpisane v register. Glede na to, da geodetska uprava med popisom ni obiskala vseh slovenskih nepremičnin, nas je zanimalo tudi, kako bo ocenjena vrednost takšnih objektov oz. površin. Dejstvo, ali je bila ali ni bila nepremičnina popisana, ne vpliva na njeno nevključitev v vrednotenje oziroma obveščanje. Vrednost je izračunana za vse nepremičnine, ki so evidentirane v registru nepremičnin. Če za posamezno nepremičnino niso zbrani vsi podatki, ki vplivajo na vrednost, le-ta ni izračunana, odgovarja sogovornik. Prav zato bo po njegovih besedah obvestilo o nepremičnini poslano vsem lastnikom z znanim naslovom, ne glede na to, ali je bila vrednost le-te izračunana ali ne. Tudi za vse nepremičnine, za katere imamo v registru nepremičnin samo podatek o identifikacijski številki in o lokaciji, bodo poslana obvestila lastnikom - to je lastnikom parcel, je dodal. Koliko lastnikov bo ostalo brez obvestila? 84.364. Lastniki, katerih nepremičnin se ni dalo ovrednotiti takšnih je bilo 40.000, bodo dobili obvestilo, da morajo dopolniti podatke. 84.364 lastnikom pa obvestilo vendarle ne bo poslano, ker geodetska uprava nima njihovih polnih naslovov takšnih je 67.176 primerov ali pa zato, ker gre za dele stavb v etažni lastnini, glede katerih uprava nima nobenega podatka o lastniku oz. uporabniku takšnih je 17.188 primerov.Ste kupili novo nepremičnino ali jo ravnokar zgradili? Oglasite se na Gursu. Vsi, ki bodo po prejemu obvestila ugotovili, da je bila njihova nepremičnina napačno označena s tem pa tudi narobe ovrednotena - na primer garaža kot lokal -, lahko te podatke popravijo s pomočjo obrazca, ki je pripet njihovi brošuri ali s pomočjo spletne aplikacije. Na ta način bo vrednost ustrezno znova preračunana. Tistim, ki so v zadnjem času kupili ali zgradili novo nepremičnino, Ravnihar naroča, naj se zglasijo na geodetski upravi. Če gre za večstanovanjski objekt, naj lastnik pride z dokazilom o nakupu, tako da bo lahko dopolnjeno lastništvo v registru nepremičnin, če gre za individualno gradnjo, pa naj se oglasi zato, da skupaj ugotovijo lokacijo objekta, pri čemer bo lastnik izpolnil še poseben vprašalnik. Kej bodo lahko kupci našli podatke o vrednosti? Na http //e-prostor.gov.si/. Kje bodo kupci nepremičnin lahko izvedeli, koliko so vredne? Podatki o vrednosti nepremičnin bodo javni, in sicer ko bo Vlada Republike Slovenije sprejela dokončne modele vrednotenja. Predvidoma bo to maja 2011. Podatek o vrednosti nepremičnin bo javno dostopen preko javnih vpogledov v podatke o nepremičninah http //e-prostor.gov.si/. Ovrednotenje nepremičnin bo podlaga za uvedbo nepremičninskega davka. Več o njem lahko izveste v ob strani in na dnu priloženih okvirčkih. Marjetka Nared ALI SO ŽE DOLOČENE DAVČNE STOPNJE? Po predlogu zakona o davku na nepremičnine lokalna skupnost sama določi davčno stopnjo enotno za vse nepremičnine ali različno po skupinah nepremičnin, ki pa ne sme biti nižja od zakonsko določene. Ta je z osnutkom zakona trenutno določena na ravni 0,03 %. Zakon naj bi določil možnost razlikovanja med naslednjimi skupinami nepremičnin - stanovanjske, - poslovne, - industrijske, - nezazidana stavbna zemljišča, - kmetijska in gozdna zemljišča, - druge nepremičnine ki niso oproščene davka Na ta način se daje občinam možnost uporabe davčne stopnje kot dopolnilnega instrumenta nepremičninske in prostorske politike. Za zdaj ni predvidenega nobenega razpona davčnih stopenj. Davčne stopnje, kot jih bo določal zakon za prvo leto uveljavitve, slonijo na upoštevanju sedanje ravni obremenitve z NUSZ in davkom od premoženja. Vir Ministrstvo za finance KATERE NEPREMIČNINE BODO OPROŠČENE PLAČILA DAVKA? Za zdaj se predlaga, da se oprostitve omejijo le na nepremičnine - ki so javno dobro državnega in lokalnega pomena, npr. ceste, parki, pokopališča itd., - ki imajo status kulturnega spomenika, - ki se uporabljajo izključno za opravljanje verske dejavnosti sakralni objekti, - ki so v lasti tujih držav in mednarodnih organizacij konzulati, veleposlaništva in druge mednarodne organizacije. Vir Ministrstvo za finance", "title": "Kaj morate vedeti o vrednotenju nepremičnin? In kaj o davku?", "keywords": "Gospodarstvo", "lang": "slovenian"}
{"body": "Letos se bo obseg BDP skrčil za 2,6, prihodnje leto pa za 0,7 odstotka, v novi, precej bolj pesimistični napovedi od predhodne, napoveduje Banka Slovenije. Črnogledi so tudi v IMF. Slovenija bo poleg Cipra naslednje leto edina evrska država v recesiji, napovedujejo. Banka Slovenije je poslabšala gospodarske napovedi za Slovenijo. Mednarodni denarni sklad IMF v najnovejšem poročilu o svetovnih gospodarskih obetih Sloveniji za letos napoveduje 2,6-odstotni upad bruto domačega proizvoda BDP, prihodnje leto pa naj bi se slovensko gospodarstvo skrčilo še za 1,4 odstotka. Med evrskimi državami naj bi bil poleg Slovenije prihodnje leto v recesiji le še Ciper. Še aprila je IMF Sloveniji, ki je lani po revidiranih podatkih beležila 2,5-odstotni padec BDP, za letos napovedoval dvoodstotni padec, v letu 2014 pa naj bi po spomladanskih ocenah beležila 1,5-odstotno rast. Zdaj je sklad te napovedi bistveno poslabšal ter s tem sledil nekaterim drugim mednarodnim in domačim institucijam. Banka Slovenije je za letos in prihodnje leto poslabšala gospodarske napovedi za Slovenijo. Letos naj bi se obseg bruto domačega proizvoda BDP skrčil za 2,6 odstotka, prihodnje leto pa za 0,7 odstotka. Rast naj bi država vnovič dosegla leta 2015, in sicer 1,4-odstotno. Banka Slovenije je s tem sledila Uradu RS za makroekonomske analize in razvoj Umar, vendar so njene napovedi še nekoliko bolj pesimistične. Umar namreč za letos napoveduje 2,4-odstotno krčenje BDP, za prihodnje leto pa 0,8-odstotno. Še aprila je Banka Slovenije za letos napovedovala krčenje BDP za 1,9 odstotka, za prihodnje leto pa celo 0,5-odstotno rast. Za leto 2015 je osrednja finančna institucija bolj optimistična kot Umar. Sloveniji namreč napoveduje 1,4-odstotno rast, medtem ko urad pričakuje rast zgolj v višini 0,4 odstotka. Ena redkih držav, ki bo imela recesijo Slovenija je ena redkih držav, ki bo imela prihodnje leto recesijo. Raven gospodarske aktivnosti v letu 2015 bo za okoli 10 odstotkov nižja kot pred krizo, je dejal namestnik direktorja analitsko raziskovalnega centra Aleš Delakorda. Kot je povzel Delakorda, Banka Slovenije podpira ukrepe pri fiskalni konsolidaciji in predlagane ukrepe v okviru proračunov za prihodnji dve leti. Proračun v najmanjši možni meri spodbuja dodatno krčenje, hkrati pa najmanj negativno vpliva na izvozni sektor, je poudaril. Na vprašanje, ali bo Slovenija potrebovala pomoč, je guverner Banke Slovenije Boštjan Jazbec odgovoril, da je še vse odprto in da obstajajo in se preučujejo različni scenariji, da pa si nihče ne želi, da bi Slovenija zaprosila za pomoč. Razmere na trgu dela so bile v prvem polletju stabilne, a upadanje razpoložljivega dohodka povzroča neugodna gibanja. Pri tem je Delakorda opozoril na težavo strukturne brezposelnosti, zlasti med mladimi, pri katerih so težava tudi odhodi v tujino, ter med dolgoročno brezposelnimi. Po njegovih navedbah se stroški dela najbolj prilagajajo v menjalnem sektorju, manj pa v sektorjih, kot sta komunala, energetika. Podjetja so omejena zaradi šibkega trošenja in zaradi finančnih težav. Omejitveni dejavnik za investicije je še vedno njihova zadolženost. Ta ni velika, je pa velika razlika med dolžniškim in lastniškim financiranjem, je pojasnil in dodal, da je Slovenija po dolžniškem vzvodu na vrhu EU. Pri tem sta zadolžena predvsem sektorja gradbeništvo in finančni holdingi, medtem ko je predelovalni sektor sorazmerno malo zadolžen. Malo zadolžena so tudi gospodinjstva. To kaže na racionalno obnašanje, je menil Delakorda. Govorilne ure za gospodarstvo Za reševanje težav v realnem gospodarstvu je Banka Slovenija v sodelovanju z Gospodarsko zbornico Slovenije GZS uvedla neposredno možnost komuniciranja oz. t. i. govorilne ure, je povedal viceguverner in namestnik guvernerja Janez Fabijan.", "title": "Že tako slabe napovedi se še slabšajo", "keywords": "banka;slovenije;umar;bdp;rast;gospodarska;napoved;imf;mednarodni;denarni;sklad", "lang": "slovenian"}
{"body": "Avstrija je za Hypo Alpe Adria odobrila dodatno dokapitalizacijo. Tokrat bo avstrijska država za banko, ki deluje tudi v Sloveniji, namenila 800 milijonov evrov, od začetka krize pa je za njeno reševanje v obliki pomoči in jamstev dala že 4,8 milijarde evrov. Avstrijska država kot edini lastnik je na današnji skupščini bančne skupine Hypo Group Alpe Adria, prisotne tudi v Sloveniji, odobrila dodatno dokapitalizacijo te v krizi nasedle finančne institucije. Tokrat bo država zanjo namenila 800 milijonov evrov. Samo v drugem letošnjem polletju je skupaj z 250-milijonsko dokapitalizacijo s konca novembra Avstrija za bančno skupino, ki je v postopku likvidacije, namenila 1,05 milijarde evrov. Od začetka leta pa je Hypo Group Alpe Adria prejela 1,75 milijarde evrov. Od začetka krize ji je Avstrija v obliki državnih jamstev in finančne pomoči zagotovila 4,8 milijarde evrov. Od tega je 3,6 milijarde evrov odpadlo na razne oblike kapitalskih injekcij. Avstrija bo Hypo Alpe Adria dokapitalizirala še za 800 milijonov evrov. Bančna skupina je v težave oz. insolventnost zašla ob izbruhu krize leta 2008, potem ko se je desetletje z vratolomno hitrostjo širila po Balkanu. Iz tistega obdobja so ji ostale milijardne nasedle naložbe, zaradi česar jo je Avstrija nacionalizirala. S Hypo Alpe Adria banko in Hypo Leasingom je prisotna tudi v Sloveniji. Skupina potrebuje stalne dokapitalizacije, da njena kapitalska ustreznost ne pade pod regulatorni minimum. Avstrijska država se je zavezala, da banke do konca njene likvidacije ne bo pustila v insolventnost, saj bi to za deželo Koroško kot njenega največjega poroka pomenilo finančni zlom. V skladu z načrtom likvidacije bančne skupine, ki ga je Evropska komisija odobrila septembra, je Avstrija za obdobje od 2013 do 2017 za banko odobrila 5,4 milijarde evrov. To pomeni, da je v naslednjih štirih letih na voljo še 3,65 milijarde evrov. Načrt sicer določa, da se operativni deli bančne skupine, ki je v 100-odstotni državni lasti, prodajo, preostali nezdravi deli pa se vključijo v postopek likvidacije. Prodajna pogodba za avstrijsko podružnico je bila podpisana maja letos, bančna mreža v jugovzhodni Evropi oz. na Balkanu, med drugim v Sloveniji, pa bo prodana najpozneje do 30. junija 2015.", "title": "Za dokapitalizacijo banke Hypo še 800 milijonov evrov", "keywords": "hypo;alpe;adria;banka;dokapitalizacija;avstrija", "lang": "slovenian"}
{"body": "Vodja slovenske diplomacije Karl Erjavec je danes v Bruslju napovedal, da bo Slovenija v prihodnjih letih postopno zmanjševala svoje sile v Afganistanu. Kot je pojasnil minister za zunanje zadeve Karl Erjavec, je zmanjšanje števila vojakov v skladu z dejavnostmi zveze Nato, ki prav tako postopno zmanjšuje svoje sile v tej državi. Afganistan je bil tudi sicer ena glavnih tem četrtkovega srečanja zunanjih ministrov Evropske unije (EU) s kolegi iz kandidatk za članstvo v EU. Erjavec je poudaril, da politične razmere v Afganistanu še vedno niso stabilne, da se še vedno krepi nezaupanje v afganistanske ustanove, predvsem zaradi korupcije, neučinkovitosti ustanov in trgovine z narkotiki. Erjavec je tudi izpostavil, da je Slovenija zelo dejavna pri razvojni pomoči Afganistanu. V letu 2010 je ta po njegovih besedah znašala milijon evrov, lani pa pol milijona evrov. Ob tem je minister spomnil, da ima Slovenija od vlade mandat, da v silah zveze Nato v Afganistanu sodeluje do oktobra letos na področju usposabljanja afganistanskih varnostnih sil. Na vrhu Nata maja v Chicagu bo po Erjavčevih besedah sprejeta nadaljnja strategija za Afganistan in dolgoročno partnerstvo s to državo, slovenska vlada pa bo še pred tem razpravljala o tem, kakšno bo sodelovanje Slovenije v Afganistanu.", "title": "Zmanjšanje slovenskih sil v Afganistanu", "keywords": "slovenska vojska;afganistan;zmanjševanje sil", "lang": "slovenian"}
{"body": "Zaradi preslabe zasedenosti in neprofitabilnosti Adria Airways s prehodom na zimski vozni red ukinja letalsko povezavo na londonski Luton. Ob zagonu linije je sicer predsednik uprave Boštjančič dejal, da ravno zaradi olimpijskih iger pričakujejo pozitiven rezultat. Potem ko je slovenski letalski prevoznik Adria Airways še marca ponosno naznanil, da so oživili letalsko povezavo na londonski Luton, so danes sporočili, da bo ta povezava z uvedbo zimskega voznega reda ukinjena. Kot so za 24ur.com dejali na Adrii, so linijo ukinili zaradi preslabe zasedenosti in s tem neprofitabilnosti. Na vprašanje, ali bo postopek prodaje in prestrukturiranja vplival na zimski vozni red, pa nismo dobili odgovora. Predsednik uprave Klemen Boštjančič je sicer že marca ob predstavitvi poletnega voznega reda, ki bo veljal do 27. oktobra, dejal V tem poletju predvsem zato, ker je olimpijsko leto pričakujemo na letih v London pozitiven rezultat za Adrio Airways, je pa dejstvo, da za zdaj nimamo rešene zimske sezone. Sedaj so se očitno odločili, da v zimski sezoni ne bodo leteli v London. Adria Airways, ki je lani prepeljala nekaj več kot 1,16 milijona potnikov, je članica združenja Star Alliance, ki dnevno opravi 20.800 letov na 1300 letališč v 189 državah. Njeno floto sestavlja 13 letal airbus A320, dva airbusa A319, štiri letala canadair regional jet CRJ900 ter šest canadair regional jet CRJ200. Kot je sicer znano, je Adria v postopku prodaje in prestrukturiranja. Agencija za upravljanje kapitalskih naložb AUKN je namreč objavila mednarodni poziv za javno zbiranje ponudb za 74,87-odstotni delež v Adrii Airways. Vsi interesenti morajo nezavezujoče ponudbe za nakup omenjenega deleža posredovati do 10. septembra. Omenjeni delež v nacionalnem letalskem prevozniku prodaja država, ki jo zastopa AUKN, pa tudi Nova Ljubljanska banka, Abanka Vipa, Posebna družba za podjetniško svetovanje, Hypo Alpe Adria Bank in Unicredit banka Slovenija.", "title": "Adria ne bo več letela na londonski Luton", "keywords": "adria;airways;london;luton;letališče", "lang": "slovenian"}
{"body": "Lahovnik in Kovač v Odmevih o Muri Posreden vstop države v večinsko lastniško strukturo Mure je najboljša izmed slabih rešitev, je za Odmeve dejal gospodarski minister Matej Lahovnik. Lahovnik je poudaril, da bo potrebno prestrukturiranje, saj Mura taka, kot je danes, ko je s 3.300 zaposlenimi največja tekstilna tovarna v Evropi, enostavno ne more obstati. Pri reševanju Mure gre za podoben pristop, kot so ga izvedli v ZDA, kjer je predsednik Obama jasno povedal, da bo država vstopila v General Motors, samo če se tisti lastniki, ki nimajo interesov vlagati v podjetje, umaknejo po primerno nizki, realni ceni. In to smo povedali tudi pri nas, je še dodal minister. Lahovnik V prvi fazi konverzija terjatev Soda Kot je pojasnil, lahko država vstopi v Muro v prvi fazi s konverzijo terjatev Soda, v nadaljevanju pa bi se Mura prenesla na družbo za prestrukturiranje. A namen te sanacije po Lahovnikovih besedah ni sanirati lastnikov ali nekatere upnikov, ampak ohraniti zdravo jedro podjetja in mu pomagati k prestrukturiranju, presežnim zaposlenim pa poiskati možnosti v okviru programov prestrukturiranja, s katerimi razpolaga ministrstvo za delo. Minister je ob tem poudaril, da ni zagotovila za uspeh, sploh pa ne v teh razmerah. A če danes 3.300 ljudi v Prekmurju čez noč izgubi službo, se jih ne da čez noč prekvalificirati v nekaj drugega. Treba pa se je zavedati, da bo za del zaposlenih treba poiskati druge možnosti. Kovač Prevzem Mure solidna rešitev Predavatelj na Ekonomski fakulteti Univerze v Ljubljani in predsednik Kadrovsko akreditacijskega sveta Bogomir Kovač je v dejal, da je državni prevzem Mure solidna rešitev v tem obdobju . Kot alternativno strategijo Kovač vidi možnost, da bi čim hitreje poiskali prave lastnike. Podoben scenarij je bil pred meseci narejen za Sladkogorsko Palomo, kjer naj bi država odigrala aktivno sanacijsko vlogo in hkrati aktivno iskala nove potencialne lastnike. Kovač je tudi dodal, da v Muri zasebna lastniška struktura ni opravila svojega dela. Meni, da je treba nekaj radikalno spremeniti v upravljavsko-vodstveni strukturi, kar je pogoj, da se lahko kar koli premakne. Opozoril je tudi, da se bo sedanje slabo obdobje še poglabljalo, saj ima Mura težave na trgu.", "title": "Vstop države v Muro najboljša izmed slabih rešitev", "keywords": "Slovenija;Gospodarstvo", "lang": "slovenian"}
{"body": "Predsednik Feda Ben Bernanke nič kaj optimističen Ljubljanska borza letos nikakor ne more zadihati. Po dveh dneh rasti je indeks SBI20 padel za 0,8 odstotka. Najbolj na udaru Krka in Telekom. Krkine delnice so ob 1,4 milijona evrov prometa dan končale pri 105,4 evra oziroma 2,9 odstotka pod gladino, Telekom pa je ob 0,4 milijona evrih prometa zdrsnil do 302,2 evra, kar pomeni 3,7-odstotni minus. Gorenje je cenejše za 0,8 odstotka, Petrol za odstotek, Mercator za 1,3 in Sava za dva odstotka. Po prometu se je z 2,4 milijona evri prebila Pivovarna Laško, ki ostaja pri 87 evrih. Na tedenski ravni letos še ni bilo plusa Kupci so v teh negotovih razmerah, ki vladajo v svetu, zelo plahi. Predramile bi jih lahko visoke prevzemne premije pri Pivovarni Laško tega nismo doživeli ali pa objave sijajnih lanskih poslovnih rezultatov, vendar bo treba na to počakati še nekaj dni. Slovenski borzni indeks 9.775 točk je izgubil 0,8 odstotka, v vsem tednu pa 1,7 odstotka. Na prostem trgu je Lesnina danes padla za osem odstotkov, na 1.743 točk. Indeks PIX 6.333 točk se je znižal za 0,4 odstotka. Bernanke nič kaj optimističen Kreditna kriza v ZDA se niti najmanj še ni izpela. Velika verjetnost je, da bodo morale banke še naprej odpisovati milijardne dolgove. Na to je v četrtek opozoril tudi predsednik ameriške centralne banke Ben Bernanke. Po njegovem mnenju se je slika ameriškega gospodarstva v zadnjih mesecih vidno poslabšala. Delniški indeks Dow Jones 12.377 točk je po treh dneh rasti izgubil 1,4 odstotka, še nekoliko bolj pa se je znižala vrednost tehnološkega indeksa Nasdaq 2.332 točk. UBS letos izgubila že 30 odstotkov Vseevropski FTSEurofirst 300 1.335 točk je ostal skoraj nespremenjen. Med bankami, ki so razočarale vlagatelje, je bila na prvem mestu švicarska UBS. Ker bo v tveganih posojilih izgubila kar 26,6 milijarde dolarjev, so delnice padle za 8,3 odstotka, letos pa že za skoraj 30 odstotkov. Tudi nemška Commerzbank je bila v četrtek na udaru - delnice so padle za 6,6 odstotka. Pri makroekonomskih novicah je bila v ospredju tista o 0,4-odstotni rasti gospodarstev evroobmočja v zadnjem četrtletju.", "title": "Telekom spet preizkuša mejo 300", "keywords": "Gospodarstvo", "lang": "slovenian"}
{"body": "Za direktorja. Borut Novak bo novi direktor občinske uprave. Ker ni bilo razpisa, bo najprej v. d. Takoj po novoletnih praznikih, 3. januarja, bo Borut Novak na mestu direktorja uprave mestne občine zamenjal Jožeta Kobeta, so nam včeraj potrdili v kabinetu župana Alojzija Muhiča. Za zdaj v. d. Novak bo funkcijo nastopil kot vršilec dolžnosti (v. d.), saj za zamenjavo Kobeta ni bilo razpisa. Kobeta je župan za direktorja imenoval po razpisu, na katerega se je aprila prijavil kot edini kandidat, pred tem pa je bil pol leta prav tako v. d. Kobe je imel sicer pogodbo za mesto direktorja sklenjeno za pet let, a ga ima župan, kot so pojasnili v kabinetu, pravico razrešiti v roku enega leta od imenovanja na položaj. “Mestna občina mu odpravnine ne bo izplačala, saj je tak dogovor med njim in županom. Kobe se bo vrnil na svoje prejšnje mesto vodje oddelka za komunalne zadeve, krajevne skupnosti in kmetijstvo,” so nam povedali v kabinetu. Novak je sicer na občini zaposlen od 15. tega meseca, ko je sklenil delovno razmerje na mestu svetovalca župana. Novak – najboljša izbira 5 mesecev pred volitvami je župan Alojzij Muhič za direktorja občinske uprave imenoval Jožeta Kobeta. Na vprašanje, zakaj se je župan odločil za menjavo na mestu direktorja občinske uprave, so nam v kabinetu odgovorili: “Za zamenjavo se je odločil iz osebnih razlogov in zato, ker meni, da je Novak ta trenutek najboljša izbira za opravljanje te funkcije.” Novak je bil nazadnje zaposlen v stanovanjskem podjetju Zarja, najprej kot eden izmed dveh direktorjev, skupaj z Milošem Dularjem, nazadnje pa kot prokurist. Pred tem je bil direktor komunale, od koder ga je leta 2004 odnesla preiskava domnevnega gospodarskega kriminala.", "title": "Z Zarje na občino", "keywords": "novo mesto;mesto;vas;alojzij muhič;župan", "lang": "slovenian"}
{"body": "Avtocestni dolg. Poleg navezave na Mirnsko dolino ga je še nekaj. Kmalu bosta minili dve leti, odkar so mimo Trebnjega dokončali še zadnji odsek dolenjske avtoceste, a vsa dela v okviru odsekov Pluska–Ponikve in Ponikve–Hrastje še niso dokončana. Poleg navezave avtoceste na Mirnsko dolino, ki jo trenutno gradijo, bo, kot nam je povedal Marjan Koler iz Darsove službe za odnose z javnostmi, treba sanirati občinske in državne ceste, ki so bile poškodovane zaradi gradnje avtoceste, ter dokončati še nekatere deviacije cest in javnih poti, odpraviti pomanjkljivosti, dokončati izkop na območju industrijske cone v Dolenji vasi ter pokriti vkop in deviacije Mirna Peč. Navezava kmalu nared Navezava avtoceste na Mirnsko dolino zajema nadvoz, viadukt in pripadajoče deviacije. “Trenutno izvajamo dela na viaduktu Trebnje, na nasipu od krožišča proti Mirni, prestavljamo komunalno-energetske vode, izvajamo dela na premostitvenih objektih,” je pojasnil Koler. Naložba, ki jo izvaja novomeški CGP, bo veljala dobrega 3,2 milijona evrov, dokončali pa naj bi jo do konca avgusta. Trebanjcem bo prinesla težko pričakovano razbremenitev tovornega prometa skozi mesto, saj bo iz industrijske cone potekal prek novega viadukta do H1 in nato na avtocesto.", "title": "Dars jim je še dolžan", "keywords": "dolenjska;dars;trebnje", "lang": "slovenian"}
{"body": "Kolesarska steza. Ne sme biti asfaltirana. Župan je napovedal pritožbo. “Pod kvazi kolesarsko stezo se ne bom podpisal in zanjo tudi ne bom odgovarjal,” je za Žurnal dejal župan Franc Kramar. Pri gradnji bohinjske kolesarske steze se je namreč zataknilo, saj ima občina v gradbenem dovoljenju dovoljeno preplastitev steze s protiprašno prevleko, kot je pojasnil župan, pa želijo stezo preplastiti s šestcentimetrsko bitumensko prevleko. “Kranjski zavod za varstvo kulturne dediščine smo zaprosili za dovoljenje, vendar so našo prošnjo že drugič zavrnili. Makadamska kolesarska steza je povsem nesprejemljiva,” je poudaril župan. Občina bo zato prihodnji teden na kulturno ministrstvo poslala pritožbo. “Pričakujem, da bodo razumeli naše argumente, kajti z asfaltirano stezo bomo poskrbeli za varnost kolesarjev, izboljšali turistično ponudbo in razbremenili promet ob jezeru, saj naj bi obiskovalci avto pustili v Bohinjski Bistrici in se s kolesi odpeljali do jezera.” V ta namen bodo v Bohinjski Bistrici za nogometnim igriščem zgradili novo parkirišče. Predvidena za 2025 Povezava. Gradnja kolesarske steze Bled–Bohinj je v državnem programu predvidena do leta 2025. “Upam, da se bo to zgodilo bistveno prej, kajti kolesarska povezava Kranjska Gora–Jesenice–Bled–Bohinj–Kobarid–Tolmin je nujna,” meni Klemen Langus. Ob jezeru manj prometa Težave pa imajo tudi s postavitvijo lesene brvi na trasi nove kolesarske steze pri kampu Danica, saj od bohinjskega turističnega društva ne morejo dobiti stavbne pravice. Gradnja 12 kilometrov dolge kolesarske steze od Bohinjske Bistrice do Bohinjskega jezera bo stala milijon evrov, od tega je občina iz evropskih skladov pridobila 600 tisoč evrov. “Kolesarska steza je za bohinjsko turistično ponudbo prepotrebna, saj Bohinj predstavljamo kot kolesarsko in pohodniško destinacijo, in skrajni čas je že, da jo dobimo,” je povedal Klemen Langus, direktor Turizma Bohinj.", "title": "Makadamska ni sprejemljiva", "keywords": "kolesarska steza;izdelek;produkt", "lang": "slovenian"}
{"body": "Ljubljana - Javna agencija za podjetništvo in tuje investicije (Japti) je zaradi neupoštevanja pogodbenih obveznosti ter nepravilnega upravljanja projekta in izvajanja investicije odstopila od pogodbe s podjetjem Carbon, ki je za investicije prejelo 1,09 milijona evrov spodbud. Japti od Carbona sedaj zahteva povrnitev dodeljenih sredstev skupaj z obrestmi. Japti je septembra 2009 s podjetjem Carbon podpisal dve pogodbi za sofinanciranje dveh investicijskih projektov s področja nanotehnologije. Kot so zapisali na agenciji, so podprli investicijski projekt v proizvodnjo nanodelcev na osnovi ogljikovih atomov (fuleren) ter investicijski projekt na področju raziskav nanodelcev na osnovi ogljika. Skupna vrednost obeh projektov je znašala 9,7 milijona evrov, predvidenih je bilo 77 novih delovnih mest, skupna vrednost dodeljenih spodbud za oba projekta pa je znašala 11,2 odstotka investicije, to je 1,09 milijona evrov. Japti je zoper podjetje Carbon že vložil tožbeni zahtevek, v katerem zahteva povrnitev dodeljenih finančnih sredstev s pripadajočimi zakonitimi zamudnimi obrestmi od dneva nakazila do dneva vračila. Podjetje Carbon, s sedežem v Primorskem tehnološkem parku, naj bi sicer razvijal tehnologijo za proizvodnjo fulerena in ga tudi izdeloval, vendar pa do danes njihova dejavnost še ni zaživela. V tem času naj bi sicer skupaj s partnerji v Rusiji razvijali tehnologijo za proizvodnjo fulerena in material tudi testno izdelovali. Po pisanju medijev pa se trenutno na sodišču odvija tudi spor med Primorskim tehnološkim parkom in Carbonom, ki tehnološkemu parku skupaj z obrestmi dolguje za skoraj 200.000 evrov najemnin.", "title": "Japti odstopil od milijon evrov vredne pogodbe s podjetjem Carbon", "keywords": "gospodarstvo;ekonomija", "lang": "slovenian"}
{"body": "Sloveniji iz Kohezijskega sklada 117,2 milijona evrov Sloveniji je bilo iz proračuna EU-ja nakazanih več sredstev, kot jih je vanj vplačala, je računsko sodišče ugotovilo v reviziji uspešnosti črpanja sredstev EU-ja v času od leta 2004 do 2009. Kot je razvidno iz revizijskega poročila računskega sodišča, je bil torej neto položaj Slovenije kot celote, ki vključuje državni proračun in prilive na namenske podračune ter prejemnike zunaj državnega proračuna, v revidiranem obdobju pozitiven. Po posameznih letih pa za državni proračun to ne velja.Državni proračun v letih 2007 in 2008 prejel manj sredstev Državni proračun je v letih 2007 in 2008 iz evropske blagajne prejel manj sredstev, kot jih je vanj vplačal v letu 2007 za 8,6 milijona evrov in v letu 2008 za 64,7 milijona evrov, ter tako izkazoval negativen neto položaj do proračuna EU. V letih 2004, 2005, 2006 in prvi polovici leta 2009 pa je državni proračun do evropskega proračuna izkazoval pozitiven neto položaj. Pri preverjanju načrtovanja prihodkov iz proračuna Evropske unije v državnem proračunu pa je računsko sodišče ugotovilo, da je bil v obdobju med letoma 2004 in 2008 najmanjši razkorak med načrtovanimi in realiziranimi prihodki na področju skupne kmetijske politike, največji pa na področju kohezijske politike, kjer se načrtovanje v tem obdobju ni načrtovalo. Slovenija z dvema programoma do 519,1 milijona evrov Zato je sodišče ministrstvu za finance ter službi vlade za lokalno samoupravo in regionalno politiko podalo priporočila za učinkovitejše načrtovanje prihodkov iz evropskega proračuna v državnem proračunu. Do konca junija 2009 je Slovenija največ sredstev pridobila na podlagi enotnega programskega dokumenta 2004-2006 in programa razvoja podeželja 2004-2006, ki sta po znesku odobrenih pravic tudi največja. S tema dvema programoma lahko Slovenija pridobi 519,1 milijona evrov oz. 72,45 odstotka vseh odobrenih pravic iz obravnavanih programov. Slovenija najpočasneje črpala sredstva iz programa Equal Pri obeh programih je Evropska komisija Sloveniji na namenske podračune nakazala skupno 493,1 milijona evrov oz. 95 odstotkov odobrenih pravic iz posameznega programa, kar je največ, kar lahko država pridobi pred zaključkom programov. Prav tako je bilo v okviru omenjenih programov komisiji poslano največ zahtevkov za plačilo in evidentirano največ prihodkov v državnem proračunu. V revidiranem obdobju je Slovenija najpočasneje črpala sredstva iz programa Equal s področja zaposlovanja in socialnega vključevanja, ki je po vrednosti najmanjši in predstavlja 0,86 odstotka vseh odobrenih pravic na podlagi obravnavanih programov pomoči. Programi Kohezijskega sklada morajo biti končani letos Na namenski podračun tega programa je Slovenija do konca junija lani prejela za 4,2 milijona evrov evropskih sredstev oz. dve tretjini začetnih odobrenih pravic. Prihodke v državnem proračunu je realizirala v višini polovice začetnih odobrenih pravic, v enakem odstotku je Evropski komisiji posredovala zahteve za plačilo. Evropska komisija je zaradi prepočasnega izvajanja zmanjšala odobrene pravice tega programa. Iz Kohezijskega sklada pa je Slovenija do konca lanskega junija pridobila na namenski podračun za 117,2 milijona evrov prilivov oz. dve tretjini odobrenih pravic po odločbah Evropske komisije o potrditvi projektov. Komisiji je poslala zahtevke za plačilo za približno dve tretjini odobrenih pravic po odločbah Evropske komisije o potrditvi projektov in za približno toliko je evidentirala prihodke v državnem proračunu. Projekti Kohezijskega sklada se še izvajajo in se morajo končati do 31. decembra letos, še dodaja računsko sodišče.", "title": "Računsko sodišče Slovenija uspešna pri črpanju sredstev EU-ja", "keywords": "EU;sredstva;črpanje;računsko sodišče", "lang": "slovenian"}
{"body": "Konec meseca zapadejo visoke obveznosti do bank Predsedniku uprave Merkurja Knupležu ni všeč oglašanje nekdanjega prvega moža družbe Kordeža. Za podajanje predlogov je bil pravi čas, ko je bil na vodilnem mestu. Nekdanji direktor Bine Kordež se je s svojim pogledom na stanje v Merkurju oglasil konec tedna, saj napovedi za rešitev zadolžene družbe niso preveč optimistične. Odpovedani so bili namreč sestanki z bankami in upniškim odborom, na katerih naj bi uprava pod vodstvom Bojana Knupleža že predstavila sanacijski načrt. Pri tem je najbolj alarmantno, da bo konec meseca zapadlo 100 milijonov evrov obveznosti do bank. Če do takrat banke ne bodo podprle sanacijskega programa, se Merkurju napoveduje črni scenarij. Kordež je pisal zaposlenim Zaposlenim je pisal Kordež, ki se je nanje obrnil prek elektronske pošte, saj nima vstopa v podjetje. Prepričan je, da je Merkur mogoče preprosto rešiti v smeri, da banke zagotovijo določena sredstva nazaj, tista, ki so jim bila izplačana na Merfin , je v petek dejal za TV Slovenija. Po njegovih besedah bi morali Merkur dokapitalizirati v višini med 70 in 100 milijoni, to je približno polovico tistega, kar so dobile banke izplačano na Merfinu, in mislim, da bi to bilo dovolj, da bi Merkur spet normalno posloval . Nekateri zaposleni so bili nad njegovim pismom ogorčeni, drugi pa mu še zmeraj verjamejo, je na to dejala predsednica sindikata v Merkurju Mateja Tavčar. Veliko ostrejše besede je svojemu predhodniku zdaj namenil Bojan Knuplež. Izoliral se je od Kordeževih izjav in poudaril, da je njegov čas, ko bi lahko reševal Merkur, mimo in da je nova uprava edina, ki ima odgovornost podati predloge za rešitev. Knuplež To me preseneča in žalosti Čeprav nima v Merkurju nikakršnih pooblastil več, želi s svojimi predlogi za reševanje razmer, v kakršnih se je Merkur znašel prav pod njegovim vodstvom, še vedno vplivati tako na sedanje vodstvo Merkurja, nadzorni svet kot tudi banke in poslovne partnerje, je opozoril in dodal, da ga tak pristop človeka, ki je bil dolga leta član sveta Banke Slovenije in vodilni mož Merkurja, preseneča ter žalosti. Za podajanje predlogov, kot to počne zdaj, je bil pravi čas, ko je bil na vodilnem mestu Merkurja, in bi vse te ideje, nasvete, ki jih deli danes, lahko mirne duše izvedel ter v veselje vseh saniral Merkur, še pravi Knuplež. Dodal je, da se to ni zgodilo, zato so banke zahtevale menjavo vodstva podjetja. Nova uprava pa je zdaj po njegovem mnenju edini organ, ki ima dolžnost in odgovornost podati predloge za rešitev razmer, medtem ko je Kordeževo mnenje samo njegovo osebno stališče.", "title": "Merkur tone, zdajšnji in nekdanji vodilni mož pa se prerekata", "keywords": "knuplež;kordež;merkur", "lang": "slovenian"}
{"body": "Vse več je govoric, da naj bi prvega moža Petrola Marka Kryžanowskega predčasno zamenjali. Najprej bo na vrsti nadzorni svet, nove nadzornike naj bi Petrol dobil še ta mesec.", "title": "Ali se upravi Petrola maje stolček?", "keywords": "istrabenz;petrol;igor;bavčar;skupščina;predsednik;uprave", "lang": "slovenian"}
{"body": "Sindikati in delodajalci so neki skupni jezik le našli Ekonomsko-socialni svet se je seznanil s potekom pogajanj o reformi trga dela in njihovimi rezultati. Število brezposelnih hitro narašča. Minister za delo Andrej Vizjak je po seji Ekonomsko-socialnega sveta ESS v Ljubljani uvodoma opozoril na visok delež začasnih zaposlitev, z večinskim deležem mladih, in na nizko stopnjo zaposlenosti starejših. Sklepanje pogodb za določen čas je po Vizjakovih besedah v Sloveniji pravilo že nekaj let in ni povezano s krizo. Minister je med razlogi za tako stanje izpostavil veliko razliko v pravicah, ki izhajajo iz delovnih razmerij za določen in nedoločen čas, kar povzroča dvojnost trga dela. Vlada si je zato za bistvena cilja reforme zastavila zmanjšati segmentacijo in povečati prožnost trga dela oz. konkurenčnost gospodarstva. Po Vizjakovih besedah pogajanja kažejo, da so na pravi poti do zbližanja stališč, da pa še niso na cilju. Velja se potruditi, da ta cilj dosežemo, je dejal. Dodal je še, da so na pogajanjih izoblikovali več novih pobud, in sicer da v letu dni uredijo tudi študentsko delo, vprašanje ekonomsko odvisnih delavcev ter dodatne ukrepe aktivne politike zaposlovanja, zlasti za zaposlovanje starejših. Slika gospodarstva je slaba, reforma nujna Generalni sekretar Združenja delodajalcev Slovenije Jože Smole je spomnil, da je v Sloveniji že več kot 120.000 brezposelnih, število delovnih mest je glede na predkrizni čas upadlo za skoraj 100.000, ugasnilo je že več kot 1.700 podjetij, skrb vzbujajoči pa so tudi trendi za naprej, je povedal. Zato je večja prožnost trga dela izjemno pomembna, je dejal. Smole je dejal, da so delodajalci od začetka pogajanj dosegli določen uspeh, denimo umik enotne pogodbe o zaposlitvi za nedoločen čas in kvot za zaposlovanje za določen čas, a še vedno ostaja nekaj zelo perečih vprašanj. Med njimi je izpostavil odpravnine za zaposlene za določen čas in 25-odstotno kvoto za agencijsko delo. Prožnost ni manjša pravna varnost Izvršni sekretar za področje delovnih razmerij pri Zvezi svobodnih sindikatov Slovenije Andrej Zorko je na drugi strani opozoril, da se večja prožnost nanaša na postopke zaposlovanja in odpuščanja in ne sme iti na račun pravne varnosti delavcev. Prav tako večja prožnost ne pomeni zniževanja stroškov dela, je povedal, pri tem pa izpostavil predlog za umik plačanega odmora za malico. A obenem se je zavzel za predlagane ukrepe za zmanjšanje segmentacije, saj je prepričan, da bi lahko imeli učinek. Dodal je še, da se konkurenčnost gospodarstva in število delovnih mest ne bosta povečala le prek reforme trga dela, temveč da to lahko prvenstveno dosežejo pravi ukrepi ministrstev, pristojnih za gospodarstvo in finance.", "title": "ESS-ju se za reformo izteka čas", "keywords": "Gospodarstvo;MMC priporoča", "lang": "slovenian"}
{"body": "Japonski izvozniki so si vsaj začasno oddahnili Savine delnice, ki so se ta mesec le enkrat pocenile, so dosegle 181,7 evra, podjetje je zanikalo pisanje nekaterih medijev in sporoča, da je Savin finančni položaj trden in stabilen. Sava ima danes kljub oslabitvi naložbe v Merkur skoraj 400 milijonov evrov kapitala, vrednost njenega premoženja pa znaša blizu 850 milijonov evrov. Bilance vseh družb poslovne skupine Sava zagotavljajo solidno likvidnost. Res je, da bo letošnji zaključni račun Save zaradi oslabitev naložbe v Merkurju slabši, kot je bilo načrtovano, vendar položaja Save nikakor ne gre cenjevati le po enem poslu, odgovarjajo pri Savi na namige, da so težave Merkurja tudi njo spravila v zelo neprijeten položaj. SBI TOP prvič ta teden navzgor Indeks SBI TOP se je v sredo vendarle izognil padcu na zgodovinsko dno vrednost tega indeksa izračunavajo od leta 2006 in pridobil 0,38 odstotka. Največ zaslug za takšen razplet imajo Mercatorjeve delnice, ki so se podražile petič v zadnjih šestih dneh, tokrat za dva odstotka, njihov tečaj pa je po skoraj dveh mesecih spet splezal nad 140 evrov. Vrednost najprometnejše Krke 425 tisoč evrov prometa se ni spremenila, Telekomove delnice 124 tisoč evrov pa so zdrsnile za pol odstotka. Tečaji delnic v prvi kotaciji KRKA+0,05 % 64,64 EUR TELEKOM-0,51 %89,39 PETROL+0,22 % 239,96 MERCATOR+2,10 %140,13 NOVA KBM+0,19 % 10,40 LUKA KOPER-0,79 %15,02 GORENJA-0,39 %12,62 INTEREUROPA-0,00 %3,60 Japonski bankirji sklenili ustaviti rast jena Po šestih letih je japonska centralna banka spet posredovala na deviznem trgu in sto milijard jenov zamenjala za dolarje. Tokijska borza se je odzvala z 2,3-odstotno rastjo indeksa Nikkei. Močan jen je bil zadnje čase glavna tema japonskih finančnikov, zraven pa so sodila še ugibanja, kdaj bo končno posredovala centralna banka, potem ko je jen v primerjavi z dolarjem dosegel najvišjo vrednost v 15 letih. To se je danes končno zgodilo, osrednja banka pa je dolarje kupovala pri tečaju 83 jenov. Poteza je vsaj kratkoročno prinesla želen učinek in vrednost jena je zdrsnila nad 85 jenov za dolar. Na borzi so se najbolj podražile delnice izvoznih podjetij, od katerih je zelo odvisna predstava domačega gospodarstva. S&P 500 obstal nad 200-dnevnim drsečim povprečjem Wall Street je po lepi ponedeljkovi rasti v torek obstal, čeprav je bil podatek o ameriški avgustovski prodaji na drobno rast je bila največja v zadnjih petih mesecih spodbuden in potrjuje tezo, da gospodarstvo še naprej okreva, pa čeprav zelo skromno. Delniški indeks Dow Jones 10.526 točk se je znižal za 0,17 odstotka, veseli pa, da je širši indeks S&P 500 ostal nad 200-dnevnim drsečim povprečjem, kar je bikovski signal. Na padec indeksa Dow Jones so vplivale zlasti pocenitve v finančnem sektorju v povprečju 1,4-odstotne, potem ko se je umirila evforija po ne tako strogih zahtevah Basla glede kapitalske ustreznosti bank. Za evro spet več kot 1,30 dolarja Prvi mož banke JPMorgan Chase Jamie Dimon je izrazil skrb, da bodo nova pravila, znana kot Basel III, povzročila višjo ceno posojil, nekateri komitenti pa naj bi se bili prisiljeni za financiranje odločati prek nefinančnih institucij. Kakor koli, ob koncu avgusta so bile bančne delnice še na osemmesečnem dnu, zdaj pa so dobrih 10 odstotkov višje, saj je napetost vidno popustila. Netvegane naložbe medtem doživljajo različno usodo. Dolar je v torek oslabel za evro je bilo treba plačati več kot 1,30 dolarja, zlato pa je švignilo novemu rekordu naproti. Cena se je povzpela za dva odstotka in prvič v zgodovini presegla 1.270 dolarjev. Neambiciozni Philips Vodilne evropske borze so v ponedeljek dosegle najvišje vrednosti po aprilu, v torek pa ni šlo več navzgor. Nizozemski Philips je predstavil načrte o prihodnjem poslovanju, ki po mnenju analitikov niso prav ambiciozni. Delnice so padle za štiri odstotke. Sredino dopoldne je bilo v Evropi rahlo negativno, spet pa so se podražile delnice avtomobilskih podjetij. Proizvajalci avtomobilov letos presenečajo z dobrimi rezultati, česar analitiki niso mogli prezreti. Pri banki Morgan Stanley so danes zvišali bonitetno oceno francoskega Peugeot Citroena, delnice pa so poskočile za štiri odstotke.", "title": "Sava trdi, da je solidno likvidna, rekordna cena zlata", "keywords": "Gospodarstvo", "lang": "slovenian"}
{"body": "Kakšna je ustrezna cena, Kad ne razkriva Kad bi se ob morebitni odločitvi za nakup deleža Mercatorja potegoval za največ desetodstotni delež največje domače trgovske družbe. V Kadu so že v torek potrdili, da jih zanima poziv osmih bank, lastnic skupaj 36-odstotnega deleža Mercatorja, k oddaji ponudb za nakup njihovega deleža v družbi. Kapitalska družba Kad vodi pogovore z več finančnimi institucijami kot morebitnimi sovlagatelji v družbo Mercator. Kakšno ceno bi lahko ponudili za delnico Mercatorja, prvi mož paradržavnega sklada Borut Jamnik ni želel povedati. Nismo vodili cenovnih preverjanj s potencialnimi soinvestitorji, je dejal in dodal, da sami imajo cenovna pričakovanja pri tej naložbi, a jih seveda ne bodo razkrivali. Kad je že julija izkazal zanimanje za nakup manjšinskega deleža v Mercatorju in zatem še dvakrat avgusta. Večji delež bi bistveno vplival na portfeljske politike Kada, ki poleg tega po Jamnikovih besedah nima resursov, da bi lahko sam kupil pomembnejši delež. Kapitalska družba je oktobra natančno opredelila postopek izbire morebitnega partnerja v projektu nakupa Mercatorja, v tem mesecu pa tudi zožila krog kandidatov. Kot najbolj primerne soinvestitorje je izbrala finančne institucije Bain Capital, CVC in KKR & Alp Invest, kot primernega potencialnega sovlagatelja pa še Goldman Sachs, je povedal Jamnik. Ali bodo izbrali le enega ali več sovlagateljev, se še niso odločili. Kad si v pogovorih z morebitnimi vlagatelji prizadeva za določitev načina upravljanja podjetja, naložbeni horizont naložbe v družbi, želeni način izstopa iz investicije, ključne strateške cilje ter druge za naložbo in družbo pomembne zadeve, je še povedal Jamnik. Kad je pred leti že bil lastnik Mercatorja, zatem pa je septembra 2005 svoj 15,34-odstotni delež prodal Istrabenzu. Danes ima naložbe razpršene v več kot 200 podjetjih, od tega je 71 slovenskih. Slovenski trg dobro poznamo in ocenjujemo, da gre za dobro naložbeno priložnost, je o morebitnem potegovanju za nakup delnic Mercatorja dejal Jamnik ter poudaril, da je Kad portfeljski vlagatelj, ki nalaga v manjšinske deleže podjetij.", "title": "Pod državno okrilje največ desetina soseda", "keywords": "mercator;jamnik", "lang": "slovenian"}
{"body": "Opolnoči so se spet podražili naftni derivati. Za 50-litrski tank bencina bomo po novem odšteli skoraj 64 evrov, kar je približno šest evrov več kot lani v enakem času. Za 50-litrski tank bencina bomo po novem odšteli skoraj 64 evrov, kar je približno šest evrov več kot lani v enakem času. Spet nas je doletela podražitev naftnih derivatov. Neosvinčeni 95-oktanski bencin se je podražil za 1,6 centa, na 1,279 evra, neosvinčeni 98- in 100-oktanski bencin za 1,2 centa, na 1,291 evra, dizelsko gorivo pa za 0,4 centa, na 1,237 evra za liter. Za liter kurilnega olja je treba po novem odšteti 0,821 evra, kar je 0,1 centa več kot doslej. Cena avtoplina je ostala nespremenjena pri 0,814 evra za liter. Naftni trgovci cene goriv izračunavajo na vsakih 14 dni po modelu, ki temelji na gibanju borznih kotacij cen naftnih derivatov na svetovnem trgu ter na gibanju tečaja dolarja. Po besedah direktorja inštituta Djanija Brečeviča je glavni razlog za podražitev dvig cene nafte na mednarodnih trgih. Podražitev pa bi bila še višja, če ne bi tečaj dolarja zrasel, kar je omejilo špekulativne nakupe nafte in s tem še višje cene. V prihodnosti bodo cene nafte na mednarodnih trgih še naraščale, zato bi nas pred nadaljnjim draženjem naftnih derivatov lahko rešila le vlada z nižjimi trošarinami.", "title": "Bencin spet dosegel rekordne vrednosti", "keywords": "nafta;bencin;dizel;gorivo;podražitev;denar;trošarina;rekordna;bencinska;pumpa;črpalka", "lang": "slovenian"}
{"body": "Kreditna kriza uničila ves letošnji japonski pridelek Če je letos Ljubljanska borza po treh zaporednih padcih vedno našla novo moč, je bilo tokrat drugače. Indeks SBI20 je prvič letos padel četrtič v nizu. Uvodne ponedeljkove minute so bile še spodbudne, potem ko je Krka segla do 116,9 evra +1,4 odstotka. Navdušenih kupcev je hitro zmanjkalo, čeprav so v petek objavljeni Krkini devetmesečni rezultati spet odlični. Nekaj sklepnih poslov je bilo sklenjenih le še pri 112 evrih, kar je tri odstotke pod petkovim enotnim tečajem. Promet z delnicami novomeškega farmacevta je dosegel 1,75 milijona evrov. S preostalimi delnicami je bil promet občutno nižji. Telekom spet proti meji 400 Še večji udarec so doživeli lastniki Telekomovih delnic. Ob nekaj več kot pol milijona evrov prometa je bila cena pred zaprtjem trga le še 405 evrov, kar pomeni več kot štiriodstotni padec. Več kot odstotek cenejše so Gorenjeve delnice, pol odstotka Petrolove. Med enajstimi najprometnejšimi delnicami se le Mercatorjeve in Merkurjeve niso pocenile. Slovenski borzni indeks 11.551 točk je padel za 0,85 odstotka in je zdaj najnižje v zadnjih treh tednih. Indeks PIX 6.850 je izgubil pol odstotka. Kreditna kriza uničila ves letošnji japonski pridelek Razmere na tujih borzah ostajajo zaostrene. Tokijski Nikkei je danes padel za 2,5 odstotka, na 15.197 točk. To je njegova najnižja letošnja vrednost! Evropa je po okrevanju bančnih delnic teden vendarle začela pozitivno. Zlato, ki je v sredo preseglo 845 dolarjev za unčo rekord po letu 1980, se je pocenilo za dva odstotka in zdrsnilo pod 815 dolarjev. V ZDA je bil prejšnji teden posebej slab za tehnološke delnice. S 6,5-odstotno izgubo je imel indeks Nasdaq največji tedenski padec po septembru 2001.", "title": "Krka odlično začela, a klavrno končala", "keywords": "Gospodarstvo", "lang": "slovenian"}
{"body": "Uničenje, ki ga je povzročila finančna kriza, po nedavni analizi presega vrednost 40 tisoč milijard evrov. Najhuje je v Aziji, kjer je klonila tudi Japonska. Analiza Azijske razvojne banke je pokazala, da je finančna kriza po vsem svetu uničila skoraj 40 tisoč milijard dolarjev premoženja. Azija je najbolj prizadeta, tam se je namreč razbilinilo kar 7630 milijard dolarjev. Predsednik Azijske razvojne banke je prepričan, da bo Azija iz sedanje krize izšla krepkejša kot kdaj koli. Bojim se, da se bo položaj še poslabšal, je dejal Haruhika Kuroda, predsednik Azijske razvojne banke. Hkrati je izrazil prepričanje, da bo Azija iz krize izšla kot ena prvih delov sveta, in sicer krepkejša kot kdaj koli. Okrepitev konjunkture je po njegovih besedah mogoče pričakovati konec tega ali v začetku prihodnjega leta. Po mnenju ekonomistov pa je Azijo kriza tako hudo prizadela ravno zato, ker gre za regijo, ki se izredno hitro razvija. Klonila tudi Japonska Japonska je imela januarja letos rekorden, 1,4 milijarde evrov visok primanjkljaj na tekočem računu plačilne bilance. Po podatkih japonskega finančnega ministrstva gre za prvi primanjkljaj v zadnjih 13 letih. Tečaji delnic na vodilni azijski borzi v Tokiu so se danes zaradi zaskrbljenosti glede japonskega gospodarstva znižali. Indeks Nikkei je zdrsnil na najnižjo raven v zadnjih 26 letih. Manjše povpraševanje po tehnoloških izdelkih Do primanjkljaja je prišlo zaradi hudega upada izvoza in poglabljanja recesije. Japonsko je posebej prizadel upad svetovnega povpraševanja po avtomobilih, visokotehnološkem blagu in strojih, področjih, na katerih ta država blesti. Skupno se je izvoz januarja na letni ravni znižal za 46,3 odstotka, uvoz pa za 31,7 odstotka. Japonsko je po besedah analitikov še posebej prizadel upad svetovnega povpraševanja po avtomobilih. Zaradi slabega gospodarstva ZDA tudi Japonska ostaja na dnu Januarski primanjkljaj, ki ga je danes uradno objavilo japonsko finančno ministrstvo, je bil večji od pričakovanj in največji po januarju 1985, analitiki pa se bojijo, da bo japonski tekoči račun plačilne bilance v rdečem območju še več mesecev. Zaenkrat namreč ne gre pričakovati, da se bo opešano ameriško gospodarstvo popravilo že v bližnji prihodnosti, zato bo verjetno tudi japonski izvoz ostal šibak. Nekateri se bojijo, da bo japonska vlada v tem tednu objavila, da se je drugo največje gospodarstvo na svetu v zadnjem lanskem četrtletju skrčilo več kot za medletnih 12,7 odstotka, kot so ocenjevali doslej. Tudi v letošnjem prvem četrtletju naj bi imela Japonska po napovedih velik upad bruto domačega proizvoda.", "title": "Finančna kriza uničila 40 tisoč milijard evrov premoženja", "keywords": "japonska;rekord;izvoz;upad;recesija;kriza;rdeče;obdobje", "lang": "slovenian"}
{"body": "Celje - Dokapitalizacija Nove Ljubljanske banke (NLB) po potekala v skladu z zahtevami Banke Slovenije in ob skupni odločitvi obeh pomembnih lastniških partnerjev, države kot največjega in belgijske skupine KBC kot strateškega partnerja, je ob robu današnje konference SD v Celju dejal finančni minister Franc Križanič. Kot je dejal Križanič, pogajanja še tečejo. \"Možno je, da bomo banko dokapitalizirali glede na deleže, možno pa je tudi, da se bomo v okviru dopolnjenega delničarskega sporazuma odločili, da pri dokapitalizaciji sodeluje še kdo tretji. Tudi višina dokapitalizacije še ni natančno izračunana,\" je dejal minister za finance. Po njegovih besedah bo šlo v vsakem primeru za dokapitalizacijo, ki bo povečala število navadnih delnic, saj je bila takšna želja regulatorja. Na vprašanje, ali pričakuje nesoglasja glede načina povečanja osnovnega kapitala banke, saj naj bi predsednik vlade Borut Pahor vztrajal pri tem, da denar za NLB ne bo šel iz proračuna, je Križanič odvrnil, da bi denar zagotovili iz B bilance, zanesljivo pa ne iz A bilance. \"Bodo pa v slednjo prihajali dohodki od banke, ko bo ta spet začela izplačevati dividende. Takrat si obetamo od nje pomembne vire za A bilanco. Vsekakor pa bo dokapitalizacija izvedena na način, da bo donosna z vidika vseh lastnikov, ki bodo v ta razmerja vstopali,\" je še dejal Križanič, ki o tem, ali je takšen njegov predlog usklajen s Pahorjem, tokrat ni želel odgovoriti.", "title": "Minister Franc Križanič: Način dokapitalizacije NLB je še odprt", "keywords": "gospodarstvo;ekonomija", "lang": "slovenian"}
{"body": "Dublin - Sodišče v irskem Mahonu je razsodilo, da je nekdanji irski premier in finančni minister Bertie Ahern prejel 209.779 evrov tajnih izplačil, poleg tega pa je o tem večkrat lagal pod prisego. Za zdaj pa niso našli dokazov za obtožbe o korupciji, poroča ameriška tiskovna agencija AP. Današnja odločitev sodišče je zaokrožila 15-letno preiskavo politične korupcije na Irskem. Ahern, ki je pred sodiščem pričal leta 2007, je takrat zanikal vse obtožbe, a je leta 2008 vseeno odstopil s položaja. Trije sodniki, ki so vodili preiskavo, so sporočili, da Aherna niso mogli obsoditi korupcije, saj niso našli nobenih dokazov, da bi v zameno za prejeti denar nudil kakršne koli usluge, medtem ko je bil v 90. letih minulega stoletja irski finančni minister. Sporočili so še, da Ahern ni podal nobenega \"verodostojnega poročila\", kako je v 90. letih prejemal denar od svojih poslovnih partnerjev. Priznal je le, da je denar hranil v zasebnih sefih in da zanj ni plačal davkov. Zanimanje javnosti za končno sodniško odločitev, ki je rezultat 15-letnih preiskav, je bilo tako veliko, da se je spletna stran preiskovalcev danes večkrat sesula, še navaja AP.Irska lani z gospodarsko rastjo, trenutno v recesiji Irsko gospodarstvo se je lani po treh letih krčenja ponovno vrnilo h gospodarski rasti. Po prvih ocenah se je irski bruto domači proizvod (BDP) v letu 2011 okrepil za 0,7 odstotka. Ob tem pa je statistični urad danes objavil tudi slabšo novico, da je država tehnično gledano v novi recesiji. Irski BDP se je potem, ko so državo pred zlomom rešili mednarodni posojilodajalci, med letoma 2008 in 2010 krčil. Lani je bila rast zabeležena predvsem na račun rasti izvoza, medtem ko je bila domača potrošnja šibkejša, v sporočilu za javnost pojasnjujejo statistiki. Ob tem pa so razkrili še, da se je v zadnjem lanskem četrtletju irski BDP skrčil za 0,2 odstotka. Po 1,1-odstotnem zdrsu v tretjem lanskem četrtletju je država tako znova v recesiji, ki tehnično gledano nastopi po dveh zaporednih četrtletjih krčenja BDP. Močno zadolžena Irska, ki je bila novembra 2010 prisiljena zaprositi za 85 milijard evrov vredno posojilo držav z evrom in Mednarodnega denarnega sklada (IMF), počasi okreva. Domača centralna banka državi za letos napoveduje 0,5-odstotno gospodarsko rast.", "title": "Nekdanji irski premier Ahern je prejemal tajna izplačila in lagal pod prisego", "keywords": "gospodarstvo;ekonomija", "lang": "slovenian"}
{"body": "Ljubljana - Za nakup 49-odstotnega deleža v Telekomu Slovenije se za zdaj zanima 15 družb, med katerimi so tako telekomunikacijska podjetja kot skladi tveganega kapital in holdinške družbe. \"Veseli smo velikega odziva, vendar za zdaj še ne vemo, ali bodo ti ponudniki tudi oddali kakovostne ponudbe,\" je za Dnevnik povedal minister za gospodarstvo Andrej Vizjak. \"Verjetno se bodo na razpis prijavili še kakšni ponudniki, vlada in privatizacijska komisija sta dali jasno vedeti, da od kupca Telekoma Slovenije pričakujeta, da bo sistem razvijal tudi v prihodnje.\" Dodal je, da bo imela pri izbiri kupca ključno vlogo tako cena kot izpolnjevanje vseh zahtev, vendar status ponudnika ne bo omogočal nobene prednosti. Komisija za vodenje in nadzor postopka prodaje kapitalske naložbe države v Telekom Slovenije je status registriranega ponudnika za nakup državnega deleža v nacionalnem telefonskem operaterju dodelila: ruskemu podjetju Sistema, hrvaškemu Telekomu, madžarskemu Magyar Telekom, egiptovskemu Telecom Egypt, britanskemu skladu Providence Equity, avstralski Macquarie Bank, islandski Skipti, družbi Oger Telecom iz Združenih arabskih emiratov, luksemburško-ameriški družbi CEP III/(Carlyle), britanskemu ponudniku Babcock $amp, Brown, luksemburškemu Skywheelerju (Permira), britanski družbi Apax, britansko-nemškemu konzorciju Bain Capital $amp, Axos Capital, ameriški družbi SAC PCG LLP in Engrotušu kot edinemu slovenskemu ponudniku. Iz tabele je razvidno, da se za Telekom večinoma zanimajo večje družbe, saj so imeli ponudniki konec minulega leta v povprečju 13 milijard evrov sredstev, dve milijardi evrov prihodkov in 344 milijonov evrov dobička. Največji med ponudniki, za katere smo uspeli zbrati podatke, je avstralska banka Macquarie Bank, ki je samo lani ustvarila malenkost pod milijardo evrov čistega dobička. Po drugi strani je imel konec minulega leta po razpoložljivih podatkih najmanj sredstev Engrotuš Mirka Tuša, ki je imel tudi najmanjši čisti dobiček, in sicer zgolj devet milijonov evrov. Telekom Slovenije je bil včeraj na borzi vreden dobre tri milijarde evrov, delež, ki ga prodaja država, pa 1,49 milijarde evrov. Za primerjavo: lani je Telekom ustvaril vsega 100 milijonov evrov čistega dobička, sodeč po prvem polletju, bodo letošnji rezultati opazneje slabši kot so bili lanski. Prva faza odprodaje 49,1-odstotnega deleža bo predvidoma končana 15. oktobra, ko bodo morali ponudniki oddati tudi nezavezujoče ponudbe. Morebitni kupec bo moral po nakupu državnega deleža objaviti tudi prevzemno ponudbo, vendar je kljub precejšnjemu številu ponudnikov vprašanje, ali bo prodaja zaradi visoke cene delnice Telekoma na borzi tudi dokončno izpeljana. Poznavalci razmer pojasnjujejo, da veliko zanimanje za Telekom Slovenije niti ni presenetljivo, saj ima večina telekomunikacijskih družb v Evropi že večinskega lastnika oziroma je njihovo lastništvo že konsolidirano. Za primerjavo: za nakup malteškega telekoma pred približno dvema letoma je bilo ponudnikov čez 40. V drugi fazi privatizacije Telekoma Slovenije bodo izbrane ponudnike povabili, da oddajo še zavezujoče ponudbe, komisija, ki je poziv objavila skupaj z ministrstvom za gospodarstvo, si pridržuje pravico, da se odloči za izvedbo tretje faze postopka, torej za licitacijo. Vizjak napoveduje, da bi bila lahko prodaja državnega deleža Telekoma po najboljšem scenariju končana že do konca leta.", "title": "Interesenti za Telekom od ZDA do Bližnjega vzhoda", "keywords": "gospodarstvo;ekonomija", "lang": "slovenian"}
{"body": "Uprava Sindikati zavračajo predloge Žerjavisti pomorskih dejavnosti v Luki Koper nadaljujejo stavko. Uprava družbe medtem predlaga nadaljevanje pogovorov, a to pogojuje z imenovanjem nove pogajalske skupine. Žerjavisti stavkajo tretji dan. Pri tem v skladu s kolektivno pogodbo pet ur dnevno zagotavljajo pretovor, pri čemer po besedah Mladena Jovičiča sprejemajo vse vrste tovorov. Medtem je uprava Luke predlagala nadaljevanje pogovorov, a to veže na imenovanje nove pogajalske skupine. Vodstvo družbe sicer poudarja, da je v pogajanjih pred stavko pogajalski skupini stavkovnega odbora ponudilo rešitve za prav vse stavkovne zahteve ne glede na njihovo nezakonitost. Pogajalska skupina sindikata je ponujene rešitve v celoti zavrnila, ne da bi ponudila svoje kompromisne rešitve ter s tem onemogočila nadaljevanje pogajanj, so v pisnem sporočilu navedli v Luki. Kot dodajajo, uprava do današnjega dne ni prejela nikakršnega predloga, da bi se pogajanja za zaključek stavke nadaljevala, niti ni bilo kako drugače izkazano, da je sindikat pripravljen iskati sporazumno rešitev nastale situacije Nasprotno, izjave sindikata so, da bo stavkal, dokler ne bodo vse stavkovne zahteve izpolnjene. Takšna stališča jasno izkazujejo nepripravljenost stavkajočih in stavkovnega odbora na iskanje sporazumne rešitve. Kljub temu uprava predlaga nadaljevanje pogovorov, vendar pod pogojem, da stavkajoči oziroma stavkovni odbor imenuje drugo pogajalsko skupino . Zavračajo pogojevanje Sindikalist Mladen Jovičič je povedal, da zavračajo pogojevanja od uprave. Ta po njegovih besedah ni pristojna, da bi odrejala sestavo pogajalske skupine, ki ima mandat članstva sindikata. Kot je prepričan, ima stavkovni odbor pri tem polno podporo članstva . Ob tem je Jovičič pojasnil, da so praktično sočasno tudi sami pripravili predlog vodstvu Luke, da bi spet sedli za pogajalsko mizo in s tem preprečili nastanek nadaljnje škode pristanišču. Kot je še poudaril, so delavci tisti, ki so bili vsa leta najbolj pripadni tej firmi , medtem ko so se vodilni v Luki v teh letih neprestano menjavali. Sicer pa je Jovičič predtem povedal, da je stavka še vedno v polnem zamahu , ter znova opozoril na po njegovem mnenju več let trajajoče kršitve pravic delavcev v Luki Koper. V zadnjem letu je tako uprava po njegovih besedah operativnim delavcem poskušala zmanjšati pravice, poslabšati pogoje dela in jih na splošno degradirati. Jovičič je za zdaj tudi zavrnil možnost, da bi stopnjevali stavkovne ukrepe, in opozoril, da v zakonsko predpisanem peturnem obdobju vsak dan kljub stavki pretovorijo vse blago in ne le hitro pokvarljivega blaga in nevarnih snovi. V primeru pokvarljivega blaga celo izvajajo pretovor zunaj določenih petih ur. Sicer pa žerjavistom še naprej delajo družbo tudi delavci, zaposleni pri pogodbenikih Luke, je potrdil Jovičič. Ti so se v soboto s spontanim protestom pridružili žerjavistom pred vhodom v Luko, da bi opozorili na pomanjkljivo varnost in delovne razmere v pristanišču. Pogodbeniki Luke naj bi sicer na svoje delavce izvajali močan pritisk in jim grozili, da morajo pristopiti k delu, je še povedal Jovičič.", "title": "Žerjavi stojijo tudi tretji dan", "keywords": "Gospodarstvo", "lang": "slovenian"}
{"body": "Opolnoči bodo začele veljati nove cene naftnih derivatov. Medtem ko se bo bencin pocenil, bosta dizel in kurilno olje dražja. Vozniki so zagotovo veseli cenejšega bencina, sprememba cen pa je prinesla slabe novice za tiste, ki uporabljajo dizel in kurilno olje. Cena za liter 95-oktanskega bencina se bo znižala za 0,5 centa in bo tako stala 1,212 evra, 98-oktanski bencin pa bo stal 1,248 evra, kar pomeni, da se bo pocenil za 0,4 centa. Nasprotno pa se bo cena dizelskega goriva zvišala za 1,6 centa in bo liter stal 1,311 evra. Prav tako bo potrebno več odšteti za kurilno olje, saj bo stalo za 1,3 centa več, torej 0,978 evra.", "title": "Bencin cenejši, dizel dražji", "keywords": "bencin;dizel;naftni;derivati;kurilno;olje;podražitev;pocenitev;cenejši;dražji", "lang": "slovenian"}
{"body": "Iz Dogodkov in odmevov izpostavljamo Slovenska odškodninska družba, ki v Luki Koper zastopa interese Republike Slovenije in družbe Sod, je na nadzorni svet, ki bo v ponedeljek odločal o novem predsedniku uprave, naslovila pismo, v katerem ob problematiki imenovanja predsednika uprave izraža zaskrbljenost. Od nadzornikov, ki bodo odločali o treh kandidatih - med drugim tudi o Gašparju Gašparju Mišiču -, pričakuje, da bodo na najvišji položaj v družbi imenovali osebo, ki bo družbo vodila resno, odgovorno in skladno s pomenom, ki ga ima Luka Koper za gospodarstvo, blaginjo in zaposlovanje. Poznavalci razmer ob tem opozarjajo, da je stanje na področju korporativnega upravljanja slabše kot kdaj koli prej. Tvitopis Gašpar nima politične podpore. Ja, mene pa ne zanimajo ženska telesa. Slovenska odškodninska družba od nadzornikov Luke Koper pričakuje, da bodo za predsednika uprave imenovali izkušeno strokovno osebo z jasno vizijo in velikopotezno strategijo, pa tudi, da bo kandidat izbran na podlagi transparentnega in vnaprej določenega postopka. Da bi bila ponovitev postopka nominacije in izbora najpametnejša odločitev, v tem trenutku meni tudi ekonomist Bogomir Kovač Veliko bolje je, da gremo z neko sorazmerno čisto rešitvijo, z upravo, ki bo imela za sabo politično in poslovno kredibilnost, kot pa da zopet hitimo in improviziramo, s tem pa ponavljamo napake kadrovanja v zadnjih nekaj letih, kar ogroža poslovni in strateški položaj Luke. Morda vas zanima tudi Tedenski aktualni mozaik na Radiu Slovenija Kaj bodo dejansko naredili nadzorniki, mora biti izključno njihova stvar, opozarja generalna sekretarka Združenja nadzornikov Slovenije Irena Prijović, ki meni, da se je treba v tako razgretem ozračju umiriti in razmisliti o nadaljnjem ravnanju So pa dejansko že s tem, ko imajo političnega kandidata - ker če je to politik do včeraj -, potem gre za nekaj, kar bodo težko spremenili, in to je dvom o neodvisnosti izbora kandidatov. Ob tem še opozarja, da politični apetiti še nikoli niso bili tako transparentni, kot so zdaj. Temu bi bilo treba narediti konec, a politika je do zdaj le malo naredila za to Od premierke in tudi vlade, ki nosi politično odgovornost, se pričakuje, da začne delati red. Na kakšen način? Verjetno tudi na način, da se nekomu pokaže vrata, da se javno obsodi določene prakse in da se sami ne vključujejo v proces razreševanja tega. Večkrat se je namreč že izkazalo, da je politično kadrovanje škodljivo za družbe in da v proces vnaša visoka korupcijska tveganja, še opozarjajo na združenju. Simeona Rogelj, Radio Slovenija", "title": "Od politike in vlade se pričakuje, da začne delati red", "keywords": "Gospodarstvo", "lang": "slovenian"}
{"body": "Delnice Mercatorja so se zaradi poročila o izgubi in napovedi odpuščanj pocenile za sedem odstotkov, na 130,20 evra. Število zaposlenih v skupini naj bi zmanjšali za od 800 do 1000, predvsem na tujih trgih. Trgovanje na Ljubljanski borzi se je danes končalo s padcem indeksa najpomembnejših podjetij SBI TOP. Največ so izgubile delnice Mercatorja, ki so po torkovi objavi poslovnih rezultatov in napovedih o odpuščanju, danes izgubile sedem odstotkov. Delnice Mercatorja so se danes pocenile za sedem odstotkov, na 130,20 evra. Toni Balažič Skupina Mercator je leto 2012 sklenila s slabimi 104 milijoni evrov izgube. Tolikšna izguba je po besedah predsednika uprave Tonija Balažiča v največji meri posledica enkratnih odpisov, ki nimajo vpliva na denarni tok. Za izgubo pa se lahko zahvalijo tudi večjim pritiskom na marže, nižjim prometom in odsotnosti enkratnih vplivov, ki jih je Mercator beležil v zadnjem četrtletju 2011. Balažič je povedal, da bo nujno treba postati konkurenčnejši ter da zaposleni in potrošniki ne bodo pokrivali izgube. Odpustili bodo od 800 do 1000 ljudi V pogovoru za današnje Finance je Balažič dejal, da naj bi letos število zaposlenih v skupini zmanjšali za od 800 do 1000, predvsem na tujih trgih. V Mercatorju so za 24ur.com pojasnili, da bo zmanjšanje števila zaposlenih v letu 2013 potekalo predvsem v tujini in je povezano z izstopom Skupine Mercator iz Albanije, Bolgarije ter optimizacijo režije v regiji Jugovzhodne Evrope. V Sloveniji pa se bodo v letošnjem letu usmerili v reorganizacijo režijskih organizacijskih enot in optimizacijo poslovanja preko priključevanja odvisnih družb. V okviru tega procesa je cilj zmanjšanje stroška dela v režiji za 15 odstotkov, kar predstavlja približno 200 sodelavcev. Pojasnili so še, da se bodo v okviru reorganizacije trudili, da bomo ta cilj dosegli najprej z zmanjševanjem števila zaposlenih zaradi upokojitev, nenadomeščanjem odhodov zaposlenih v režiji, zagotavljanjem nadaljnjega dela nerazporejenim režijskim delavcem znotraj Skupine Mercator predvsem v operativi maloprodaja in logistika . V trgovinah števila zaposlenih ne nameravajo zmanjševati, saj jih večina posluje pozitivno.", "title": "Cena delnic Mercatorja zaradi izgube in odpuščanja padla za sedem odstotkov", "keywords": "mercator;poslovanje;delnica;cena;odpuščanje;toni;balažič", "lang": "slovenian"}
{"body": "Indeks SBI 20 je trgovanje končal skoraj tri odstotke in pol nižje kot včeraj. SBI TOP pa je zdrsnil pod tisoč točk. Tudi na ameriškem Wall Streetu so poslovanje končali globoko v rdečih številkah. Index Dow Jones je najnižje v zadnjih petih letih in pol. Na Ljubljanski borzi je indeks SBI 20 dosegel najnižjo vrednost od septembra 2005. Trgovanje je končal pri vrednosti 4308,73 točke, kar je 3,45 odstotka manj kot v torek. Indeks najpomembnejših podjetij SBI TOP je zdrsnil pod tisoč točk. Končal je pri vrednosti 983,49 točke. Največji padec so zabeležile delnice Abanke -9,07 odstotka, Zavarovalnice Triglav -8,07 odstotka, Aerodroma Ljubljana -7,65 odstotka in Luke Koper -6,98 odstotka. Največ se je trgovalo z delnicami Krke, enotni tečaj delnice novomeške farmacevtske družbe pa se je znižal za 4,55 odstotka, na 55,97 evra. Med redkimi delnicami, ki so se danes podražile, velja izpostaviti delnice NKBM. Tečaj se je okrepil za 0,93 odstotka, na 11,98 evra.", "title": "SBI20 najnižje v treh letih", "keywords": "broza;delnica;delnice;indeks;sbitop;sbi20;dividenda", "lang": "slovenian"}
{"body": "Pričakovanja slovenske vlade glede proračunskega primanjkljaja so nerealna, ocenjujejo v največji svetovni bonitetni hiši. Tudi zato, ker naj bi slovenske banke dajale manj kreditov. Največja svetovna bonitetna hiša Dun&Bradstreet D&B v septembrskem poročilu ocenjuje, da so pričakovanja vlade glede proračunskega primanjkljaja nerealna. Medtem ko vlada za letos napoveduje 5,5-odstotni primanjkljaja, analitiki D&B pričakujejo šestodstotno luknjo v bruto domačem proizvodu BDP. So pričakovanja Pahorjeve vlade glede primanjkljaja nerealna? D&B je v prejšnjem mesecu znižala rating le dvema državama, in sicer Hondurasu in Venezueli, zvišala pa ga nobeni. Slovenski rating ostaja pri DB2c, kar pomeni nizko tveganje, vendar s pristavkom o nazadovanju. Kot so danes sporočili iz ljubljanske Bonitetne hiše I, je vlada zaradi upočasnitve gospodarske aktivnosti za letos napovedala proračunski primanjkljaj v višini 5,5 odstotka BDP. V letu 2008 je primanjkljaj znašal 0,8 odstotka BDP, za letos pa je bil sprva predviden primanjkljaj v višini 3,4 odstotka BDP. Realni BDP je v prvem letošnjem četrtletju doživel kar devetodstotni padec v primerjavi z enakim obdobjem lani, industrijska proizvodnja pa je v letni primerjavi junija padla za 23,3 odstotka, opozarjajo v D&B. Dodajajo, da so padle tudi investicije in posojila, kar je povzročilo zmanjšanj domači dostop do kreditov. Slovenske banke so recimo po letih rasti aprila v primerjali z lanskim aprilom zmanjšale kredite za dva odstotka. D&B v poročilu poleg številnih negativnih ocen slovenskega gospodarstva navaja tudi nekaj pozitivnih ocen. Med drugim to, da je javni dolg konec lanskega leta znašal 22,8 odstotka BDP, kar je v primerjavi s povprečjem območja evra, ki znaša 69,3 odstotka, zelo malo.", "title": "D&B Slovenija nazaduje", "keywords": "proračun;dun&bradstreet;dun;bradstreet;db;d&b;vlada;slovenska;slovenija;bruto;domači;proizvod;bdp", "lang": "slovenian"}
{"body": "47 delavcev družbe Emo ETT je dobila odpovedi, vodstvo pa zdaj vse moči usmerja v reševanje podjetja. Če mu ne bo uspelo, bo brez dela ostalo tudi drugih 51 zaposlenih, podjetje s 119-letno tradicijo pa bo postalo zgodovina. Vodstvo družbe Emo ETT, ki proizvaja emajlirano posodo, je 47 preseženim delavcem od skupno 98 zaposlenih odpovedalo delovno razmerje, je povedal direktor Janko Gorenšek. Povprečne odpravnine bodo znašale med 2500 in 2600 evrov. Usoda podjetja, ki 70 odstotkov proizvodnje izvozi, lani pa je ustvarilo 553.000 evrov izgube, naj bi bila znana do konca maja. Po Gorenškovih besedah imajo težave zlasti z zagotavljanjem tekoče likvidnosti. Družba je bila v prvih mesecih letos blokirana. Zamuja s plačili dobaviteljem in s plačili obveznosti do delavcev, pravi Gorenšek. Meni tudi, da obstaja realna skrb, da družba ne bo uspela več redno plačevati obveznosti do posojilodajalcev, zlati Slovenskega podjetniškega sklada in Eko sklada. Prav tako Emo ETT, ki ima 119-letno tradicijo v proizvodnji posode, ni sposoben kriti vseh obveznosti do dobaviteljev, bank in zaposlenih. Konec proizvajanja emajlirane posode? Vodstvo družbe je zato že marca opozorilo lastnika Emo ETT Janka Turnška, da je treba nemudoma sprejeti ukrepe, s katerimi bi v prvi fazi znižali število delavcev za približno polovico in skušali doseči pozitivno poslovanje. Izpad prihodkov pa bodo skušali preprečiti z dokončanjem že pridobljenih poslov ter porabo zalog materiala in polizdelkov. Po izteku te faze, če ne bodo izpolnjeni še dodatni pogoji, bi sledila druga faza z odpustitvijo še ostalih zaposlenih, je pojasnil Gorenšek. Turnšek je podrl predlagane ukrepe, saj je ugotovil, da je treba glede na razmere na trgu in nedobičkonosnost opustiti proizvodnjo emajlirane posode, če v času izvajanja programa preseženih delavcev ne bo prišlo do izpolnitve potrebnih pogojev za nadaljevanje proizvodnje. Uprava Emo ETT bo skušala od podpori lastnika doseči reprogram obveznosti do posojilodajalcev, podaljšanje obveznosti do dobaviteljev, ekološko sanacijo in tehnološko reorganizacijo ter pridobiti dobičkonosna naročila obstoječih in novih kupcev.", "title": "Polovica delavcev odpuščena, ostale morda čaka ista usoda", "keywords": "emo;ett;odpuščanje;presečni;delavci;janko;gorenšek;janko;turnšek", "lang": "slovenian"}
{"body": "Zavrženo. Socialni delavki ne bodo sodili, njenemu delodajalcu se obeta tožba. Koprski tožilci so pred dnevi odločili, da Mirjam Škerlj, strokovni sodelavki sežanskega centra za socialno delo, ne morejo očitati, da bi lahko preprečila umora štiriletnega dečka in dveletne deklice. Marca lani ju je v Sežani umorila njuna mati Kristina Mislej. Pred dnevi je namreč tožilstvo kot neutemeljeno zavrglo kazensko ovadbo, ki jo je zoper Škerljevo že pred dobrim letom vložil oče umorjenih otrok Andrej Gorup. Nevestno delo Tveganje. “Strokovni delavec mora vsako opozorilo vzeti resno in ga preveriti, še posebno če gre za sum neskrbnega ravnanja z otrokom. Upoštevati mora tudi predhodno poznavanje družine,” je razložil psiholog Matic Munc. Ni se odzvala na prošnje Po ločitvi Gorupa in Mislejeve je sežanski center za socialno delo sodišču predlagal, naj skrbništvo nad otrokoma dodeli obema staršema, vsakemu po tri dni na teden. Gorup pa Škerljevi očita nevestno delo v službi, češ da se ni odzivala na njegova opozorila o duševnih težavah bivše žene. “Čeprav je dobila natančne podatke, s čim je življenje otrok ogroženo, ni ukrepala. Le nekaj dni pred tragedijo je dobila ustno in pisno prošnjo, naj pomaga, ker je obstajal sum, da sta otroka zaradi nenavadnega vedenja njune matere ogrožena,” je kazensko ovadbo zoper Škerljevo podkrepil Gorup. Sledili inšpektorju S koprskega tožilstva do zaključka redakcije včeraj nismo prejeli obrazložitve, zakaj Škerljeve ne bodo kazensko preganjali pred sodiščem. Neuradno pa se je vodja koprskih tožilcev Slavko Ožbolt pri reševanju ovadbe oprl predvsem na poročilo inšpekcijskega nadzora. Tožilec Ožbolt je odločil, da so sežanske socialne delavke strokovno in zakonito zaščitile korist umorjenih otrok. Prav tako tožilstva domnevno ni prepričala niti vsebina Gorupovih opozoril, ki jih socialni delavci hranijo v spisu obravnavane družine. Najverjetneje sledi tožba “Razmišljamo o vložitvi odškodninske tožbe, s katero bi Centru za socialno delo Sežana dokazali malomarnost. Andrej Gorup namreč v inšpekcijskem nadzoru ni smel sodelovati in ni imel vpogleda v dokumente, ki jih je pregledoval inšpektor. Zato nima dovolj podatkov, da bi lahko kot nadomestni tožilec sam na sodišču sprožil kazenski pregon zoper Škerljevo,” je dejal Gorupov pravni pooblaščenec Franci Matoz. Nevenka Doles, direktorica Centra za socialno delo Sežana (Foto: Primorske novice) Miniintervju: ''Na nevarnost nismo bili opozorjeni'' Koga od obeh staršev bi sežanski center za socialno delo (CSD) sodišču zdaj predlagal za pridobitev skrbništva nad umorjenima otrokoma? Zaradi informacij, ki jih je imel CSD ves čas na voljo, bi dejansko postopali enako. V teh informacijah in našem strokovnem delu z družino namreč ni bilo nikoli izpostavljeno, da je Kristina Mislej nevarna svojima otrokoma. Celo Andrej Gorup je v javnosti večkrat poudaril, da je gospa Kristina dobra mati. Iz podatkov in poznavanja obeh staršev vsekakor nismo mogli predvidevati tako tragičnih posledic. Ali ste na CSD kadarkoli med obravnavo družine sami posumili, da bi bila otroka lahko ogrožena? Če bi kdorkoli od strokovnih delavcev CSD le za trenutek posumil, da bi lahko kateri od staršev ogrožal življenje svojih otrok, bi nemudoma ukrepali drugače. Žal pri poznavanju celotnega položaja nismo imeli nikakršnega indica, ki bi kazal na ogroženost življenja otrok. Starši so bili z vsemi našimi poročili o razveznem postopku seznanjeni.", "title": "''Ni sokriva za smrt''", "keywords": "kristina mislej;oseba", "lang": "slovenian"}
{"body": "Maribor - Potem ko je mariborsko okrožno sodišče minuli četrtek začelo postopek prisilne poravnave nad telekomunikacijsko družbo T2, v vodstvu družbe verjamejo v uspešnost postopka prisilne poravnave, ki da bo s sanacijo preteklih dolgov družbi pomagal okrepiti temelje in ji omogočil izpeljavo začrtanih projektov. \"V naslednjih dneh, morda celo mesecih, čaka družbo T2 obdobje napornih pogajanj z upniki, s katerimi se moramo dogovoriti o načinu in obdobju poravnave,\" je v pismu naročnikom T2 pojasnil direktor družbe Uroš Rožič. Kot je poudaril, je zelo verjetno, da se bo spremenila tudi lastniška struktura T2, morda celo z vstopom novega partnerja v družbo. Družba, ki je s skoraj 100.000 naročniki drugi največji slovenski ponudnik fiksnih telekomunikacijskih storitev, bo sicer nadaljevala z razvojem storitev in širitvijo ponudbe. Razvoj bodo nadaljevali predvsem v smeri širjenja lastnega optičnega omrežja, dodatni pokritosti z UMTS signalom in uvajanju novih storitev. \"Naš cilj je uporabnikom omogočiti izbiro in ponuditi najkakovostnejše storitve po konkurenčnih cenah,\" je poudaril prvi mož družbe in dodal, da so se ravno zato pred leti odločili za izgradnjo lastnega optičnega omrežja. Zastavljena rast je bila hitra in obsežna. Zaostreni pogoji na finančnih trgih pa so družbi po njegovih pojasnilih onemogočili denarne tokove, ki jih takšna rast zahteva. \"Sami tako ne zmoremo več te rasti. Dodaten udarec so nam zadale nekonkurenčne razmere na telekomunikacijskem trgu, še posebej nerešena razmerja do nacionalnega operaterja,\" je še izpostavil Rožič. Telekom Slovenije je tudi vložil predlog za stečaj, in sicer 17. septembra lani, a je 2. novembra T2 vložil zahtevo za odložitev odločanja o predlogu. Zaradi tega je sodišče 25. novembra odločanje o predlogu za začetek stečajnega postopka odložilo do 3. januarja. T2 je 30. decembra lani nato vložil predlog za začetek postopka prisilne poravnave, zaradi česar je sodišče prekinilo postopek odločanja o predlogu Telekoma Slovenije za začetek stečajnega postopka do konca postopka prisilne poravnave. Zadnji rok za prijavo terjatev je 14. februar Okrožno sodišče v Mariboru je postopek prisilne poravnave začelo 13. januarja in za upraviteljico imenovalo Mileno Sisinger. Upniki morajo svoje terjatve prijaviti v roku enega meseca, zadnji dan za prijavo je 14. februar. Rožič je sicer v pismu naročnikom poudaril, da uvedba postopek prisilne poravnave ne pomeni nikakršnih sprememb za uporabnike njihovih storitev. \"Družba T2 bo - tako kot doslej - tudi v prihodnje nemoteno zagotavljala naročene storitve,\" je pojasnil in dodal, da naročniki obdobja postopka in omenjenih sprememb ne bodo občutili.", "title": "T2 v pismu naročnikom: V naslednjih mesecih nas čakajo naporna pogajanja z upniki", "keywords": "gospodarstvo;ekonomija", "lang": "slovenian"}
{"body": "Nove kupce naj bi vabili s prenizkimi cenami Javna agencija za varstvo konkurence je zapečatila prostore podjetja Geoplin v Ljubljani in opravila nenapovedano preiskavo. Agencija za varstvo konkurence je v preiskavi ugotavljala, ali je Geoplin kršil zakon o preprečevanju omejevanja konkurence, torej, ali je zlorabil prevladujoč položaj na trgu. To pa med drugim pomeni določanje nepoštenih cen, uporabo neenakih pogojev za primerljive posle z drugimi sopogodbeniki ali zahtevo, da se za sklepanje pogodb sprejmejo dodatne obveznosti. V družbi Geoplin so potrdili preiskavo, v skopem elektronskem sporočilu pa le zapisali, da drugih informacij ne dajejo. Neuradno smo izvedeli, da naj bi Geoplin morebitnim novim kupcem postavil prenizko ceno za plin in tako domnevno zlorabil položaj na trgu. Geoplin dobavo zemeljskega plina gospodinjstvom in drugim manjšim uporabnikom zagotavlja prek lokalnega trgovca z zemeljskim plinom. Na Vrhniki, recimo, je to Komunalno podjetje, kjer priznavajo, da imajo zaradi dolgoročne desetletne pogodbe z Geoplinom težave. Agencija za varstvo konkurence je že februarja preiskovala tudi druga podjetja, ki se ukvarjajo z distribucijo plina, med njimi vrhniško komunalno podjetje. Dodajmo, da je Geoplin ključni in največji dobavitelj zemeljskega plina v Sloveniji, posluje pa tudi v tujini.", "title": "Agencija na Geoplinu zaradi suma omejevanja konkurence", "keywords": "Gospodarstvo", "lang": "slovenian"}
{"body": "Evro porasel nad 1,43 dolarja Število bikovsko razpoloženih vlagateljev je v ZDA zadnji teden padlo na 25,6 odstotka, kar je najmanj po lanskem avgustu. Wall Street se je moral medtem četrti teden zapored sprijazniti z izgubami. Ameriško združenje individualnih vlagateljev je v zadnji raziskavi ta od julija 1987 poteka vsak teden v torek in sredo ugotovilo, da je zaradi velikega nihanja, ki je zlasti posledica evropske dolžniške krize ter slabših ameriških makroekonomskih objav, število pesimistov naraslo. Število tistih, ki menijo, da bodo delniški trgi v prihodnjih šestih mesecih rasli, se je znižalo za 1,1 odstotne točke, na 25,6 odstotka. Povprečje znaša 39 odstotkov. Nevtralno mnenje je dalo 33 odstotkov vlagateljev, medvedje razpoloženih pa je po novem 41,4 odstotka. Kazalec P/E precej pod dolgoletnim povprečjem V tem mesecu je bilo mogoče prebrati še nekaj slabših napovedi o prihodnji predstavi Wall Streeta, mnenju pa se pridružuje tudi Jonathan Golub, vodilni strateg v newyorški podružnici banke UBS Podjetja bodo še vedno pozitivno presenečala z dobički, toda vlagatelji nekako ne bodo verjeli v njihovo nadaljnjo rast, zato bodo zahtevali večjo premijo. Že zdaj znaša popularen kazalec P/E razmerje med ceno delnice in dobičkom na delnico med delnicami, vključenimi v indeks S&P 500, 14,8, toda očitno se bo razmerje moralo še znižati, preden bodo vlagatelji spet pogumneje kupovali delnice. V zadnjih petih letih je bil povprečni P/E 15,6, po letu 1988 pa kar 19,2. Občuten padec prodaje rabljenih stanovanj Razlogov za previdnost na delniških trgih je kar nekaj, v tem mesecu se je pojavil tudi strah pred novo recesijo v ZDA in pred ohlajanjem kitajskega gospodarstva. V prihodnjem tednu bo Wall Street dobil nove podatke o stanju na trgu dela v petek bo znana majska brezposelnost in na nepremičninskem trgu. Včerajšnji podatek o 11,6-odstotnem padcu aprilske prodaje rabljenih stanovanjskih enot je bil precej šokanten. Visoka brezposelnost se odraža v potrošnji - aprila je ta v ZDA porasla za 0,4 odstotka, kar je manj od pričakovanj, je pa zato indeks potrošniškega zaupanja univerze v Michiganu z aprilskih 69,8 točke v maju porasel na 74,3 točke. Surovinski trgi so po krepkih padcih na začetku maja zdaj spet zadihali in optimisti verjamejo, da je rast cen bakra na tritedenski maksimum dokaz, da gospodarsko okrevanje vendarle ni ogroženo. Dow Jones12.441 Nasdaq2.796 DAX30 7.163 FTSE1005.938 FTSEurofirst 3001.134 Nikkei9.521 EUR/USD1.4299 USD/JPY80,81 EUR/CHF1,2142 Lahka nafta100,76 USD Zlato1.535 USD Euribor, 6-mesečni1,708 % Zahteve Basla III morda ne bodo tako stroge Dow Jones je v petek pridobil 0,31 odstotka, na tedenski ravni pa izgubil 0,56 odstotka. To je bil že četrti zaporedni tedenski padec elitnega newyorškega indeksa. Tudi v Evropi so delniški indeksi ob koncu tedna porasli zasluge gredo zlasti finančnim delnicam, saj kaže, da zahteve Basla III po večji kapitalski ustreznosti bank le ne bodo tako stroge, kot so sprva mislili, vendar se minusu na tedenski ravni niso mogli izogniti. Evro se je povzpel nad mejo 1,43 dolarja, potem ko je predsednik grške centralne banke povedal, da bo država lahko odplačala svoje obveznosti brez prestrukturiranja dolga. V primerjavi s švicarskim frankom je evro spet dosegel zgodovinsko dno, saj je padel na 1,2101 franka. Gorenje drsi proti desetim evrom Na Ljubljanski borzi še vedno vladata pesimizem in nizek promet. Med delnicami, ki sestavljajo indeks SBI TOP ta je v petih dneh izgubil 0,4 odstotka, so največ, 2,86 odstotka, izgubile delnice Gorenja, ki jim grozi, da bodo prvič po avgustu pogledale pod 10 evrov. Cena delnic Nove KBM je zanihala do 7,70 evra. Na pozitivni strani izstopajo Telekomove delnice, ki so se po objavi spodbudnega četrtletnega dobička podražile za 4,30 odstotka. Kar spodbudne bilance je objavila tudi Zavarovalnica Triglav, saj je v prvem letošnjem četrtletju ustvarila 12,8 milijona evrov čistega dobička, kar je 26 odstotkov več kot v enakem obdobju lani. Vlagatelji zadnje dni budno spremljajo tudi predloge družb o izplačilu dividend za preteklo leto.", "title": "Bikom pohaja sapa - v New Yorku četrti zaporedni negativni teden", "keywords": "Gospodarstvo", "lang": "slovenian"}
{"body": "Sposobnost Branka Mačka, povzročitelja nesreče na avtocesti pri Arji vasi, v kateri so umrle tri mlade osebe, je bila takrat bistveno zmanjšana izključno zaradi velike količine alkohola in ne duševnih motenj, je ugotovil psihiatrični izvedenec Gorazd Mravlje. V mnenju, ki ga je na današnji obravnavi prebrala predsednica sodnega senata Marjana Topolovec Dolinšek, Mravlje prav tako ugotavlja, da ima Maček osebnostne motnje, je anksiozen in depresiven, vendar nima takšne bolezni, da se ne bi mogel zavedati svojega ravnanja. \"Izvedenec Ciglarič je pristranski\" Sodni senat bo 31. maja izvedenca Iztoka Ciglariča povabil na obravnavo, kjer bo odgovarjal na morebitna vprašanja tožilca in obrambe. Sodišče je prejelo tudi dopolnjeno izvedensko mnenje izvedenca cestno-prometne stroke Iztoka Ciglariča, vendar tega mnenja sodnica ni prebrala, saj se Mačkov zagovornik Damir Ivančič s tem ni strinjal. Ivančič je namreč podvomil v nepristranskost Ciglariča, ker poslovno večkrat sodeluje z Družbo za avtoceste RS. Poleg tega Ivančič Ciglariču očita, da se v ničemer ni opredelil do idejne ureditve križišča v Arji vasi in ostalih križišč po državi. Prav tako Ciglarič po mnenju Ivančiča ni odgovoril na vprašanje, ali je križišče v Arji vasi skladno z zahtevami prometne varnosti. V svojem poročilu je Ciglarič sicer priznal, da en prometni znak v križišču v Arji vasi ni postavljen v skladu s prometno zakonodajo. Zato je Ivančič predlagal postavitev drugega izvedenca cestno-prometne stroke iz tujine, vendar je senat njegov predlog zavrnil kot neutemeljen. Po oceni senata je namreč mnenje Ciglariča jasno in popolno, s tem pa se strinja tudi tožilec Ivan Žaberl.", "title": "Nima duševnih motenj, preveč je spil", "keywords": "branko maček;arja vas", "lang": "slovenian"}
{"body": "Naklo - Lastniki nakelskega Merkurja so na današnji skupščini podprli vse predlagane sklepe. Ob obravnavi lanskoletnega poročila so podelili razrešnico upravi in nadzornemu svetu. Sprejeli pa so tudi spremembo statuta, po kateri bo Merkur ob registraciji dodatnih dejavnosti kupcem svojih centrov lahko ponudil tudi hrano in pijačo. Delničarji so na skupščini, na kateri je bilo prisotnega 35,25 odstotka kapitala, na podlagi predstavitve letnega poročila z mnenjem revizorja za leto 2011 podelili razrešnico upravi v sestavi Blaž Pesjak, Rok Ponikvar, Uroš Zajc in Marjan Smrekar ter nadzornemu svetu v sestavi Matevž Slapničar, Antonija Pirc, Vanja Jeraj Markoja, Gregor Simoniti, Ana Hochkraut in Peter Fratnik. Kot so po skupščini sporočili iz Merkurja, so delničarji za letošnjega revizorja družbe Merkur in celotne skupine imenovali družbo Deloitte revizija. Potrdili pa so tudi spremembo statuta z registracijo dodatnih dejavnosti, kot je trgovina z živili, pijačami in tobačnimi izdelki. \"To pomeni, da bomo lahko nakupovalno izkušnjo v Merkurjevih trgovskih centrih naredili prijetnejšo tudi z dopolnitvijo prodajnega programa, kljub temu pa bomo ostali tehnični trgovec in si v skladu z vizijo prizadevali ostati vodilni ponudnik izdelkov in storitev s področja kategorij naredi sam, aparati in sezona,\" so pojasnili v Merkurju, kjer tudi za prodajo vode v plastenki potrebujejo registracijo in zapis dejavnosti v statut. Merkur, ki v okviru prisilne poravnave prodaja nepotrebno premoženje, je bil sicer spomladi uspešen na področju oddaje odvečnih poslovnih prostorov v najem. V drugem četrtletju tega leta je Merkur podpisal najemne pogodbe z Megadomom, Eurospinom, Lidlom in Pittarelom ter tako oddali dodatnih 8500 kvadratnih metrov prodajnih površin. Družba Merkur je v drugem četrtletju letos ustvarila 2,46 milijona evrov čistega dobička in 3,29 milijona evrov dobička iz poslovanja. Prihodek od prodaje je znašal 66,78 milijona evrov. V prvem četrtletju pa je Merkur beležil izgubo, in sicer je imel ob 51,7 milijona evrov prihodka od prodaje 2,9 milijona evrov izgube iz poslovanja in štiri milijone evrov celotne izgube. Maja je uprava Merkurja za zagotovitev finančne stabilnosti začela pogovore z bankami o prestrukturiranju bilance stanja. Potreba po znižanju obveznosti iz financiranja je bila opredeljena že pred začetkom prisilne poravnave, razrešiti pa jo je treba v naslednjem koraku prestrukturiranja, poudarjajo v Merkurju in dodajajo, da bo na ta način družbi zagotovljeno vzdržno stanje za nadaljnje normalno poslovanje.", "title": "Lastniki Merkurja vodstvu podelili razrešnico in podprli širitev prodajnega programa", "keywords": "gospodarstvo;ekonomija", "lang": "slovenian"}
{"body": "Posle družbe preiskujejo tudi celjski kriminalisti in Durs Poslovodstvo Teša 6 nadzornikom ni posredovalo vseh informacij, prikazovalo je nižje vrednosti pogodb in Alstomu pokazalo ponudbo konkurenta, je med drugim ugotovila protikorupcijska komisija. V postopku o poslovanju Teša v primeru projekta gradnje šestega bloka elektrarne, ki se je začel že decembra 2009, je komisija odkrila več sumov kaznivih dejanj, med katerimi je tudi izdaja in neupravičena pridobitev poslovne tajnosti Alstomu, ki je postal izbrani ponudnik, so omogočili seznanitev s poslovnimi skrivnostmi ponudnika konzorcija Siemens AG. Skrivali informacije pred nadzorniki, ki tudi niso opravili svojega dela Polega tega komisija sumi, da je poslovodstvo Teša 6, da bi se izognilo pridobivanju soglasij nadzornega sveta termoelektrarne, v primeru 10 pogodb, vrednih 2,8 milijona evrov, sklenjenih s tremi ponudniki, prikazalo nižjo vrednost teh, nadzornikom pa tudi niso posredovali vseh informacij, ki bi jih ti potrebovali za sprejemanje odločitev. Komisija ni zadovoljna niti z delom nadzornikov, saj jih sumi opustitve dolžne skrbnosti pri nadzorovanju in poslovanju Teša 6 in izdaji garancij. Dokumentacija, ki se nanaša na opisana kazniva dejanja, je že v rokah NPU-ja in celjskih kriminalistov, potekajo pa že tudi predkazenski postopki. Komisija za preprečevanje korupcije Vmesne ugotovitve in stališče v zvezi s projektom Blok 6 – Termoelektrarna Šoštanj Alstom v prednosti še pred izbiro ponudnika? Komisija je ugotovila tudi izkazano nasprotje interesov in obstoj korupcijskih tveganj v zvezi z izvedbo naročil v okviru projekta Teš 6, saj so v komisiji in pogajalski skupini sedele osebe, zaposlene v družbi, ki je poslovno povezana s ponudnikom, kar je med drugim, tako piše komisija, izbranega ponudnika postavilo v privilegiran položaj. Kdo je pisal zakon o poroštvu Tešu? Vmesne ugotovitve komisije tudi navajajo kršitve predpisov s področja lobiranja in sume vplivov na zakonodajne postopke v povezavi s Tešem 6. Komisija je med drugim ugotovila, da so bili avtorji zakona o poroštvu dejansko v gospodarski družbi HSE , komu v državnem zboru pa je bil osnutek zakona vročen, pa uradno ni mogla ugotoviti, saj poslanci, s katerimi so se v komisiji pogovarjali, tega vsaj uradno niso vedeli povedati. V komisiji opozarjajo, da ne polemizirajo o vsebini zakona, ampak le opozarjajo, da je bil postopek njegovega nastajanja in prihoda v državni zbor in zakonodajni postopek netransparenten. Po reviziji brez reakcije Med nepravilnostmi, ki jih komisija za preprečevanje korupcije še navaja v zvezi z nepravilnostmi v Tešu, so tudi neodzivnost določenih državnih organov pri izvajanju njihovih pristojnosti in neprimeren odziv na ugotovitve revizij, saj ugotovljenim nepravilnostim niso sledili ustrezni ukrepi. Komisija ni ugotovila kršitev v zvezi z domnevnimi nepravilnostmi, povezanimi s pridobivanjem gradbenih in okoljevarstvenih dovoljenj za gradnjo Teša 6. Poleg komisije in kriminalistov na delu tudi davčni inšpektorji Domnevno sumljive posle vodilnih v Tešu so tako pod drobnogled že vzeli tudi kriminalisti, zdaj pa naj bi to storili tudi na Dursu, piše časnik Dnevnik. Posebni davčni urad naj bi namreč pri pregledu poslov med letoma 2006 in 2010 takrat je Teš vodil Uroš Rotnik med drugim ugotovil tudi več nepravilnosti pri nakupu računalniške opreme, saj so jo kupovali prek posrednikov, pri čemer se je njena cena v najmanj dveh primerih podvojila. Preiskava naj bi tudi pokazala, da so imeli nekateri posredniki vlogo t. i. missing traderjev, kar pomeni, da so se pri izvedbi poslov izognili plačilu DDV-ja, še piše časnik, ki kot podjetje s ključno vlogo pri poslu navaja velenjsko podjetje Trendnet. Blago je na poti od HP-ja ki jo je HP sam dobavil naročnikom večkrat zamenjalo lastnika, ki ga je naprej prodal po višji ceni. Trendnet naj bi opremo v treh delih prodal naprej za vsoto 1,1 milijona evrov, kar pomeni, da je pri poslu ustvaril 300 tisoč evrov dobička, kar je skoraj enako celotnemu dobičku družbe v letu 2007. Velenjska družba je 350 tisoč evrov prejela neposredno od Teša, preostalih 750 tisoč pa od podjetij Art Invest Inženiring in Ami Projekt, ki sta kupljeno prodali podjetju Proteh za 770 tisoč evrov, to je opremo znova prodalo družbi Kopa iz Slovenj Gradca za 1,2 milijona evrov, ki jo je na koncu prodala Tešu za 1,6 milijona evrov, verigo razkriva Dnevnik.", "title": "Protikorupcijska komisija o Tešu 6 Nadzornikom prikrivali, Alstomu razkrivali informacije", "keywords": "Gospodarstvo", "lang": "slovenian"}
{"body": "Duhovnikova s položaja ne namerava odstopiti Računsko sodišče predlaga razrešitev predsednice Darsa Mateje Duhovnik in članice uprave Gordane Bošković. Nadzorniki bodo predlog obravnavali v prihodnjih dneh. Mnenje Računskega sodišča se nanaša na izplačilo odškodnine in gradnjo nadvoza na avtocestnem odseku Pluska-Ponikve, ko je Dars Mirku Kovačiču izplačal odškodnino za 1,5 milijona evrov, čeprav bi po mnenju Računskega sodišča moral izvesti razlastitev. Nato je uprava Darsa v okviru popravljalnih ukrepov naročila nove cenitve, ne da bi Avtotransport Kovačič sploh izrazil zahtevo za izplačilo kakršne koli škode. Sodišče tako ravnanje označuje kot negospodarno, saj so stroški teh cenitev nepotrebni. Nadzorniki imajo 15 dni časa za odziv Predsednik nadzornikov Milan Medved je dejal, da za zdaj ne more napovedati, kdaj bo sklicana seja, zagotovo pa bo v ustreznem roku . Je pa zagotovil, da bo nadzorni svet Darsa predlog Računskega sodišča obravnaval pravočasno. Nadzorniki imajo po objavi porevizijskega poročila Računskega sodišča glede popravljalnih ukrepov Darsa v zvezi s pridobivanjem zemljišč na dolenjski avtocesti 15 dni časa za odziv. Medved je tudi poudaril, da so doslej vsa priporočila Računskega sodišča skrbno obravnavali, na ta način bodo obravnavali tudi porevizijsko poročilo. Nadzorni svet Darsa zelo skrbno spremlja delo uprave in do zdaj nismo zaznali aktivnosti, zaradi katerih bi uprava pri nas izgubila zaupanje, je še povedal. Duhovnikova s položaja ne namerava odstopiti Da je uprava Darsa popravljalne ukrepe realizirala pravilno, je prepričana tudi predsednica uprave družbe Mateja Duhovnik. Dejala je, da porevizijskega poročila še ni preučila, pri tem pa je zatrdila, da zaradi njega v tem trenutku ne namerava odstopiti s položaja. Dejstvo je, da Računsko sodišče ni pozvalo uprave k odstopu, ampak je naložilo nadzornemu svetu, da odloči o tem. Počakajmo, da se nadzorni svet sestane, preuči poročilo in se odloči, je poudarila. Če se nadzorni svet odloči, da jo razreši, pa, kot je zatrdila, absolutno ne bo privolila v krivdno razrešitev. Minister za promet Patrick Vlačič je bil z vsebino porevizijskega poročila danes seznanjen, a je še ni preučil. Kot je dejal, zadeve do takrat ne namerava komentirati, pa tudi sicer se bo vzdržal nadaljnjih komentarjev, saj, kot pravi, ne želi vplivati na nadzorni svet. Sodišče je naročilo, kdaj se opravi cenitev Ozadje Na sodišču so namreč izrecno poudarili, naj se cenitve izvedejo le oziroma šele tedaj, če bi zahtevek Avtotransporta Kovačič presegal zahtevo za zgraditev nadvoza. Zaradi nesodelovanja fizične osebe in družbe Avtotransport Kovačič ocenjevalci tudi niso imeli ustreznih podatkov za cenitve, zato te tudi niso dokončne, saj vsebujejo vrsto omejitev. Največja nepravilnost in nesmotrnost pri ponovljenih cenitvah izhajata iz naročila ocenjevalcem, da morajo oceniti vrednost naložb, ki jih mora fizična oseba izvesti, da bo zagotovila nadomestno parkirišče, zaradi česar je v novih cenitvah vsebovan tudi izračun škode zaradi potrebne ureditve novega parkirišča v višini 312.000 evrov. Ta odškodnina je bila fizični osebi v celoti že izplačana, zato cenitev v tem delu ni bila niti potrebna.", "title": "Računsko sodišče poziva k razrešitvi prve dame Darsa", "keywords": "Gospodarstvo", "lang": "slovenian"}
{"body": "Ljubljansko podjetje Martink, ki je podalo predlog za stečaj Vegrada, je že poravnalo predujem za kritje sodnih stroškov. Preden bodo odločili, pa na sodišču čakajo še odgovor Vegrada. Ljubljansko podjetje Martink, ki je 30. junija na okrožno sodišče v Celju podalo predlog za stečaj Vegrada, je v roku poravnalo predujem za kritje začetnih stroškov stečajnega postopka. Sodišče je nato 14. julija Vegradu poslalo poziv, da se izreče o predlogu za stečaj podjetja, vendar sodišče povratnice o prejemu predloga še ni prejelo. Vegrad ima od prejema sodne pošiljke 15 dni časa, da se izreče o predlogu za začetek stečaja, so pojasnili na sodišču. Po preteku odgovora na predlog oz. po preteku vseh zakonskih rokov bo sodišče lahko šele odločalo o predlogu za začetek stečajnega postopka, še dodajajo na sodišču. Predlog za stečaj velenjskega Vegrada, ki se je letos znašel v hudih likvidnostnih težavah, je konec junija v imenu upnika vložil odvetnik Vladimir Bilić. Vegrad je podjetju Martink dolžan 322.000 evrov, od tega je trenutno zapadlih obveznosti za 182.000 evrov, je takrat pojasnil Bilić. Upnik se je po njegovih besedah za takšno potezo odločil zato, ker Vegrad svojih obveznosti ne poravna, prav tako upnik ocenjuje, da jih glede na likvidnostno in premoženjsko situacijo ne more poravnati. Namen stečaja je, da se doseže vsaj delno poplačilo. Kot je znano, si vodstvo Vegrada prizadeva skupaj z lastniki in bankami upnicami zagotoviti prihodnost družbe. Skupščina je 5. julija sicer potrdila predlagano dokapitalizacijo družbe v skupni višini 15,5 milijona evrov in kot rok za izvedbo dokapitalizacije določila 60 dni od sklepa skupščine. Državna Posebna družba za podjetniško svetovanje PDP, ki je sicer dokapitalizacijo kot druga največja lastnica z 29-odstotnim deležem podprla, pa je takoj opozorila, da pogoji za sodelovanje PDP v dokapitalizaciji niso izpolnjeni, ker niso izpolnjene vse zaveze iz sporazuma, ki so ga konec aprila podpisali družba, lastniki in banke.", "title": "Sodišče Vegradu poslalo poziv glede predloga stečaja", "keywords": "vegrad;stečaj;sodišče;gradbeništvo;pdp;martink", "lang": "slovenian"}
{"body": "Konec tedna bo sončen in zelo topel, pričakujemo lahko tudi do 26 stopinj Celzija. \"Ne zgodi se vsako leto, da je v drugi polovici oktobra tako toplo,\" nam je povedal meteorolog Brane Gregorčič z Agencije RS za okolje. \"To so zelo visoke temperature za ta letni čas, a o rekordih še ne moremo govoriti, saj se ti gibljejo okoli 28 oziroma 29 stopinj Celzija,\" dodaja. Krivi južni vetrovi Iznad severne Afrike prek Sredozemlja k nam prihaja zelo topel zrak. \"To pa zato, ker je nad zahodno Evropo ciklonsko območje in nad tem območjem pihajo južni vetrovi, ki prinesejo ta zelo topel zrak,\" je pojasnil Gregorčič. Najlepša petek in sobota Lepo vreme nas čaka ves konec tedna, najbolj topla in sončna pa bosta petek in sobota. V začetku prihodnjega tedna sicer še ne bo dežja, ne bo pa več tako toplo. Ker bo veter oslabel, bo tudi več megle po nižinah, dodaja Gregorič.", "title": "Zelo toplo, a ne rekordno", "keywords": "jesen;sonce;toplo", "lang": "slovenian"}
{"body": "Kranj - Podatki Območne zbornice za Gorenjsko o rastoči nelikvidnosti, ki ostaja eden najbolj perečih vprašanj v celotnem gospodarstvu, kažejo alarmantno sliko poslovanja gorenjskega gospodarstva. Regija je sicer v letu 2008 zabeležila daleč najslabše rezultate poslovanja, so poudarili na današnji seji upravnega odbora zbornice v Kranju. Kot je pojasnila Jadranka Švarc z območne zbornice, Gorenjska nazaduje v primerjavi z drugimi slovenskimi regijami in je po številu gospodarskih družb, zaposlenih in po premoženju na četrtem mestu. Zaradi precejšnjega padca prodaje na trge EU se je po doseženih prihodkih od izvoza uvrstila na peto mesto. Po številu družb, ki so minulo leto sklenile z izgubo na substanci, pa je na tretjem mestu. Podjetja se po njenih besedah srečujejo s pomanjkanjem naročil in investicij, nedostopnostjo kreditov, neučinkovitostjo jamstvene sheme, daljšajo se plačilni roki. V prvih šestih mesecih se je izvoz regijskega gospodarstva znižal za skoraj 35 odstotkov, uvoz pa za 43 odstotkov. Konec avgusta je bilo v evidenci brezposelnih oseb na Gorenjskem 6544 oseb, kar je skoraj 80 odstotkov več kot pred letom dni. \"Stopnja registrirane brezposelnosti je julija letos znašala 7,3 odstotka, kar je za 3,1 odstotne točke manj kot julija lani,\" je še pojasnila Švarčeva. Po podatkih Ajpesa je bilo decembra lani na Gorenjskem 54.986 prejemnikov plač, julija letos pa 49.997, kar je za devet odstotkov manj. Generalni direktor Gospodarske zbornice Slovenije (GZS) Samo Hribar Milič je ob tem poudaril, da to pomeni skoraj 5000 ljudi manj, ki ne plačujejo davkov in prispevkov v javno blagajno. Ob tem je še dejal, da bo Slovenija med tistimi državami, ki bodo najbolj prizadete zaradi gospodarske in finančne krize. Kot je ocenil, smo trenutno zelo blizu dnu oziroma na dnu: \"Cunami bo šele prišel, ker je Slovenija nekonkurenčno pričakala te razmere.\" Pojasnil je še, da je slovensko gospodarstvo, prebivalstvo in država v zadnjih štirih letih povečalo zadolženost za preko 100 odstotkov. Trenutno stanje v Sloveniji po njegovih besedah kaže, da je večina v likvidnostnem krču, pri čemer so tudi pogoji za pridobitev finančnih sredstev izjemno oteženi. Poudaril je, da Slovenija, kljub temu da nekateri menijo drugače, ni izvozno orientirana država. Zmanjšati je treba javno porabo, je še dejal ter dodal, da bo sicer tok dogajanj, ki trenutno teče, Slovenijo popeljal v propad. Ob tem je poudaril, da v GZS ne želijo delovati politično, a vseeno vladi zamerijo, da se prepočasi loteva kratkoročnih ukrepov, ki bi sprostili likvidnostni krč, in da glede na razmere svojih dejavnosti ne usmeri v podporo strateškim spremembam, ki jih v Sloveniji potrebujemo. V prihodnosti bodo po napovedih Hribar Miliča podjetja, če bodo imela dovolj naročil, morala delati z nižjimi stroški, vseeno pa bo v državi še vedno veliko stečajev, predvsem v malih, neznanih podjetjih. Napovedal je še, da bo imela Slovenija še vsaj tri leta težke pogoje poslovanja. Rešitev za čim lažji izhod iz krize je tako med drugim tudi v večji inovativnosti podjetij, ki lahko podjetju, če se to pravočasno preusmeri drugam, da dodano vrednost.", "title": "Nelikvidnost gorenjskih podjetij narašča", "keywords": "gospodarstvo;ekonomija", "lang": "slovenian"}
{"body": "Za cenejše telefoniranje v tujini: preverite ponudbo vašega Za cenejše telefoniranje v tujini: preverite ponudbo vašega operaterja za posamezno državo, ročno izberite tuje omrežje in ne uporabljajte šumnikov. Najugodnejše cene gostovanja v tujini so praviloma v državah na območju Evropske unije (EU), kjer so skladne z evropsko direktivo in imajo trend nižanja. \"Preostale države so razporejene v drugo, tretje in četrto območje, v peto območje pa je uvrščeno gostovanje prek satelitskih omrežij, na letalih in ladjah,\" pojasnjuje Boris Ziherl iz Telekoma. \"V drugo območje, kjer so cene gostovanj po ugodnosti takoj za evropsko tarifo, je umeščena Hrvaška.\" Tušmobil je pet mednarodnih območij skrčil na tri – ločuje Svetovno tarifo s 136 državami, tarifo Ostali svet in Satelitske destinacije. Eurotarifa Uporabniki, ki med gostovanjem pri mobilnih operaterjih v tujini izberejo evropsko tarifo, bodo za odhodne klice plačali največ 35 centov, za prejete pa 11 centov na minuto (brez DDV). Cena za pošiljanje kratkih SMS-sporočil je omejena na 11 centov. Pravila EU o gostovanju določajo tudi omejitev podatkovnega gostovanja v višini 50 evrov (brez DDV), če se uporabnik sam ne odloči za višji ali nižji znesek. Ko porabi 80 odstotkov določenega zneska, ga mora operater opozoriti, ko je dosežen znesek omejitve, pa prekiniti mobilno povezavo z medmrežjem, razen če uporabnik ne navede, da želi v določenem mesecu še naprej podatkovno gostovati. Blokada paketnega prenosa Omejitev prenosa podatkov sicer pri različnih mobilnih operaterjih velja tudi za druge države izven EU. Simobilov limit za prenos podatkov na Hrvaškem recimo znaša 60 evrov, na enak znesek pa je avtomatično omejen prenos podatkov v tujini tudi pri Mobitelu. Če paketnega prenosa podatkov v tujini ne potrebujete ali živite v bližini državne meje, kjer je lahko signal omrežja tujega operaterja precej močan, operaterji svetujejo, da vklopite blokado paketnega prenosa podatkov. Cenejša ročna izbira operaterja Cenejše telefoniranje omogoča tudi ročna izbira tujega omrežja oziroma operaterja, s katerim ima slovenski ponudnik sklenjeno pogodbo o sodelovanju. Mobitel recimo ponuja za 50 odstotkov nižje odhodne klice s Hrvaške med 17. in 18. uro ob izbiri gostovanja pri T-Mobile oziroma Croatian Telecome, Tušmobil pa desetodstotni popust za klice, SMS-sporočila, MMS-sporočila in prenos podatkov preko Tele2. Zato velja preveriti za vsakega operaterja in vsako državo posebej. SMS-sporočilo brez šumnikov! Zanimivo je tudi, da lahko prihranite z izogibanjem uporabe šumnikov v SMS-sporočilih. \"Po GSM-standardu se namreč za kodiranje šumnika v sporočilu porabi več kot en znak (dejansko se pošlje več znakov), zato se število razpoložljivih znakov samodejno zmanjša,\" pojasnjuje Ziherl. \"Nekateri modeli mobilnih telefonov imajo v ta namen na voljo posebno funkcijo, s katero lahko uporabo šumnikov omejijo, mnogi aparati pa uporabnika opozorijo, da bo sporočilo poslano v obliki več SMS-sporočil.\" Posebni paketi Poleg naštetega ponujajo posamezni operaterji tudi posebne pakete za klice iz tujine: \"Ura pogovorov\" in \"100 sporočil\" za uporabo mobilnih storitev v EU pri Mobitelu ali \"Tujina 30\" in \"Tujina SMS\" pri Simobilu. V določenih primerih, zlasti če ste v tujini dalj časa ali pogosteje, se morda izplača tudi uporaba številke tujega operaterja, vendar morate v tem primeru preveriti, ali morda nimate \"zaklenjenega\" mobilnika. operaterja za posamezno državo, ročno izberite tuje omrežje in ne uporabljajte šumnikov. Najugodnejše cene gostovanja v tujini so praviloma v državah na območju Evropske unije (EU), kjer so skladne z evropsko direktivo in imajo trend nižanja. \"Preostale države so razporejene v drugo, tretje in četrto območje, v peto območje pa je uvrščeno gostovanje prek satelitskih omrežij, na letalih in ladjah,\" pojasnjuje Boris Ziherl iz Telekoma. \"V drugo območje, kjer so cene gostovanj po ugodnosti takoj za evropsko tarifo, je umeščena Hrvaška.\" Tušmobil je pet mednarodnih območij skrčil na tri – ločuje Svetovno tarifo s 136 državami, tarifo Ostali svet in Satelitske destinacije. Eurotarifa Uporabniki, ki med gostovanjem pri mobilnih operaterjih v tujini izberejo evropsko tarifo, bodo za odhodne klice plačali največ 35 centov, za prejete pa 11 centov na minuto (brez DDV). Cena za pošiljanje kratkih SMS-sporočil je omejena na 11 centov. Pravila EU o gostovanju določajo tudi omejitev podatkovnega gostovanja v višini 50 evrov (brez DDV), če se uporabnik sam ne odloči za višji ali nižji znesek. Ko porabi 80 odstotkov določenega zneska, ga mora operater opozoriti, ko je dosežen znesek omejitve, pa prekiniti mobilno povezavo z medmrežjem, razen če uporabnik ne navede, da želi v določenem mesecu še naprej podatkovno gostovati. Blokada paketnega prenosa Omejitev prenosa podatkov sicer pri različnih mobilnih operaterjih velja tudi za druge države izven EU. Simobilov limit za prenos podatkov na Hrvaškem recimo znaša 60 evrov, na enak znesek pa je avtomatično omejen prenos podatkov v tujini tudi pri Mobitelu. Če paketnega prenosa podatkov v tujini ne potrebujete ali živite v bližini državne meje, kjer je lahko signal omrežja tujega operaterja precej močan, operaterji svetujejo, da vklopite blokado paketnega prenosa podatkov. Cenejša ročna izbira operaterja Cenejše telefoniranje omogoča tudi ročna izbira tujega omrežja oziroma operaterja, s katerim ima slovenski ponudnik sklenjeno pogodbo o sodelovanju. Mobitel recimo ponuja za 50 odstotkov nižje odhodne klice s Hrvaške med 17. in 18. uro ob izbiri gostovanja pri T-Mobile oziroma Croatian Telecome, Tušmobil pa desetodstotni popust za klice, SMS-sporočila, MMS-sporočila in prenos podatkov preko Tele2. Zato velja preveriti za vsakega operaterja in vsako državo posebej. SMS-sporočilo brez šumnikov! Zanimivo je tudi, da lahko prihranite z izogibanjem uporabe šumnikov v SMS-sporočilih. \"Po GSM-standardu se namreč za kodiranje šumnika v sporočilu porabi več kot en znak (dejansko se pošlje več znakov), zato se število razpoložljivih znakov samodejno zmanjša,\" pojasnjuje Ziherl. \"Nekateri modeli mobilnih telefonov imajo v ta namen na voljo posebno funkcijo, s katero lahko uporabo šumnikov omejijo, mnogi aparati pa uporabnika opozorijo, da bo sporočilo poslano v obliki več SMS-sporočil.\" Posebni paketi Poleg naštetega ponujajo posamezni operaterji tudi posebne pakete za klice iz tujine: \"Ura pogovorov\" in \"100 sporočil\" za uporabo mobilnih storitev v EU pri Mobitelu ali \"Tujina 30\" in \"Tujina SMS\" pri Simobilu. V določenih primerih, zlasti če ste v tujini dalj časa ali pogosteje, se morda izplača tudi uporaba številke tujega operaterja, vendar morate v tem primeru preveriti, ali morda nimate \"zakljenjenega\" mobilnika.", "title": "Prihranite lahko tudi brez šumnikov", "keywords": "gostovanje v tujini;SMS;Mobitel;Simobil;Tušmobil", "lang": "slovenian"}
{"body": "Ljubljana - Na Ljubljanski borzi je indeks blue chipov SBI TOP današnje trgovanje končal pri vrednosti 522,19 točke, kar je 3,60 točke oz. 0,69 odstotka več kot v sredo. K rasti indeksa so največ prispevale delnice Krke, ki so se podražile za več kot dva odstotka in trgovanje končale nad 45 evri. Največ se je tokrat trgovalo z Mercatorjem. Skupen promet na Ljubljanski borzi je dosegel 4,86 milijona evrov, dobre štiri milijone prometa je odpadlo na vrednostne papirje iz prve borzne kotacije. Delnice Krke so danes pridobile 2,15 odstotka in trgovanje končale pri vrednosti 45,10 evra, z njimi pa je bilo sklenjenih za 220.500 evrov poslov. Krkine delnice sicer tokrat niso bile najbolj prometne. Po prometu so bile v ospredju delnice Mercatorja, s katerimi je bilo sklenjenih za 3,59 milijona evrov poslov. Večina prometa je odpadla na tri posle s svežnji v skupni vrednosti 3,54 milijona evrov. V omenjenih poslih je lastnika zamenjalo 31.578 delnic po ceni 112 evrov za delnico. V rednem trgovanju se tečaj delnice Mercatorja ni spremenil in znaša 111 evrov. Prav tako se danes ob zelo skromnem ni spremenil tečaj delnic Telekoma Slovenije, ki ostaja pri 62,50 evra, nespremenjen pri 4,10 evra ostaja tudi tečaj delnic Gorenja, s katerimi pa se danes sploh ni trgovalo. Delnice Petrola so se ob 50.230 evrov prometa podražile za 0,83 odstotka na 182 evrov. Delnice Zavarovalnice Triglav in Nove Kreditne banke Maribor (NKBM) so se medtem pocenile, prve ob 91.680 evrov prometa za 0,83 odstotka na 12 evrov, delnice NKBM pa so ob 39.550 evrov prometa izgubile 5,55 odstotka in dan končale pri 1,09 evra. Delnice Pozavarovalnice Sava, s katerimi se prav tako trguje v prvi kotaciji, niso pa uvrščene v indeks SBI TOP, so ob skromnem prometu ostale na sredini ravni pri vrednosti 5,15 evra. Delnice Luke Koper so se pocenile za 1,88 odstotka na 7,31 evra, delnice Intereurope pa so pridobile 9,09 odstotka in dan končale pri 60 centov. V standardni kotaciji, kjer je bil promet skromen, so delnice Save pridobile 2,91 odstotka in se oblikovale pri vrednosti 3,54 evra. Delnice Aerodroma Ljubljane so se pocenile za 3,81 odstotka na 10,10 evra, delnice Pivovarne Laško pa za 0,40 odstotka na pet evrov. OBJAVE NEKATERIH BORZNIH DRUŽB Hram holding je sporočil, da so od ponedeljka pa do danes na Ljubljanski borzi odkupili 920 lastnih delnic v skupni vrednosti 607,20 evra. Po omenjenem nakupu ima družba v lasti 19.733 delnic, kar prestavlja 0,454 odstotka vseh izdanih delnic. Ljubljanska borza je danes začasno do konca trgovalnega dne zaustavila trgovanje z delnicami Pivovarne Laško, saj je bil potencialni tečaj na 10 odstotki predhodnega zaključnega tečaja. Ljubljanska borza je določila uvrstitev in začetek trgovanja z državnimi zakladnimi menicami TZ139, SZ56 in DZ44. Vse omenjene menice bodo na borzni trg umeščene v četrtek, medtem ko bodo menice SZ56 iz trgovanja umaknjene 8. marca 2013, menice DZ44 7. julija 2013 in menice TZ139 7. decembra letos.", "title": "Ljubljanska borza: Krkine delnice potisnile SBI TOP navzgor", "keywords": "gospodarstvo;ekonomija", "lang": "slovenian"}
{"body": "Gaspari pričakuje še druge nižje bonitetne ocene Bonitetna agencija Moodys je znižala kreditno oceno Slovenije. Gaspari napoveduje, da državne dokapitalizacije NLB-ja ne bo. V DZ pa bo vlada v prihodnjem tednu poslala intervencijski zakon. Kreditna ocena naše države je po odločitvi agencije Moodys padla za eno stopnjo, s tretje najvišje Aa2 na Aa3. Aa2 so nam prisodili leta 2006, rahlo zvišanje je sledilo še leta 2009, ko so oznako stabilno spremenili v pozitivno . Zdaj je spet na ravni izpred petih let. Prav tako so sporočili, da se lahko ocena zniža še bolj. Minister za razvoj Mitja Gaspari je ocenil, da je ocena pričakovana in dokaj točna. Verjetno sledi še kakšna taka ocena, je napovedal in dodal, da so razlogi tudi v padcu referendumov. Gaspari je na novinarski konferenci še zatrdil, da državne dokapitalizacije NLB-ja letos ne bo. Zaskrbljen je, ker se govori samo o kapitalih, ne pa o programih. Ogromno dela čaka upravo in nadzorni svet, je prepričan. Napovedal je, da bodo v DZ poslali intervencijski zakon, kar je za državo nujno in potrebno. Če DZ zakona ne bo obravnaval ali ga bo zavrnil, pa prevzema odgovornost. Ali bo intervencijski zakon temeljil na odpuščanju in nižanju plač, Gaspari ni želel razkriti, je pa napovedal, da bo več znanega v prihodnjem tednu. Mitja Gaspari je na novinarski konferenci tudi zanikal govorice, da naj bi bil kandidat za mandatarja. Kot vzrok je navedel osebne razloge. Evropska komisija je v odzivu na odločitev bonitetne hiše Moodys za znižanje bonitetne ocene Slovenije ocenila, da je slovensko gospodarstvo zdravo . Ob tem so v komisiji poudarili, da še naprej trdno verjamejo v to, da se bo slovensko gospodarstvo v prihajajočih mesecih zmožno spopasti z izzivi. Še naprej trdno verjamemo v to, da se bo slovensko gospodarstvo v prihajajočih mesecih zmožno spopasti s temi izzivi, je še poudaril tiskovni predstavnik komisije Bailly v odzivu na odločitev ene izmed vodilnih bonitetnih hiš Moodys glede Slovenije. Bančni sistem doživlja stres V bonitetni hiši namreč menijo, da se povečuje tveganje, da bo morala vlada dodatno podpreti bančni sistem, hkrati pa pričakujejo poslabšanje napovedi za srednjeročno gospodarsko rast. Na to bi namreč lahko vplivale manjša dostopnost posojil zaradi stresa v bančnem sistemu in pričakovane upočasnitve rasti izvoza, ki so posledica upočasnitve svetovne gospodarske rasti. Veliko je odvisno od vlade in reform Hkrati sta na znižanje ocene vplivala tudi naraščajoča politična negotovost in tveganje pri izvajanju načrtov za fiskalno konsolidacijo ter strukturnih reform, ki so potrebne za preprečevanje nadaljevanja rasti vladnega dolga. Prihodnja ocena bo tako odvisna od sposobnosti vlade, da doseže velikopotezne cilje fiskalne konsolidacije in zažene strukturne reforme. Kaj bodo odločile druge bonitetne hiše? Podobno so že na začetku avgusta napovedovali v drugi bonitetni hiši Standard & Poors, kjer so takrat znižali oceno ZDA. Tudi oni so pozorni predvsem na to, kako uspešno država brzda javnofinančni primanjkljaj in dolg. Pahor s poslanci o mogočih ukrepih Prav zato na slovenskem finančnem ministrstvu nad znižanjem niso presenečeni, saj so to pričakovali že po padcu pokojninske reforme na referendumu, Borut Pahor pa je na negativne vplive politične negotovosti pred izglasovanjem nezaupnice opozoril poslance. Vendar pa menijo, da so bonitetne hiše preveč previdne in da niso upoštevale vseh ukrepov, ki so že bili izvedeni. Na padec bonitetne ocene so se odzvali tudi v SDS-u. Vlada Boruta Pahorja je državo z nesprejemanjem ustreznih ukrepov in nekontroliranim zadolževanjem pahnila v še večjo gospodarsko in finančno krizo, kot bi jo imeli sicer, so zapisali uvodoma. Pojasnili so še, da znižanje bonitetne ocene Slovenije, ki ga je objavila mednarodna bonitetna hiša Moodys, v SDS-u obžalujejo, ob tem pa poudarjajo, da je znižanje predvsem posledica tega, da vlada ni sanirala bančnega sistema vključno z neustanovitvijo slabe banke in izboljšala podjetniškega okolja, s čimer bi gospodarstvo postalo bolj konkurenčno. Kot pravijo, podobno danes opozarjajo tudi predstavniki Gospodarske zbornice Slovenije in Obrtno-podjetniške zbornice Slovenije. Se bo pa Pahor, ki opravlja tekoče posle premierja, v torek ob robu zasedanja DZ-ja posvetoval s poslankami in poslanci o mogočih kratkoročnih ukrepih, ki bi jih vlada kljub omejenim pristojnostim lahko predložila v obravnavo DZ, da bi nadaljnja konsolidacija javnih financ potekala nemoteno. Ekonomisti so takšno odločitev pričakovali Da bo Slovenija izgubila visoko oceno, so napovedovali tudi ekonomisti. Kljub temu pa se Janez Šušteršič s koprske fakultete za menedžment ne strinja z oceno agencije Moodys glede političnega stanja v državi. Meni se zdi ta ocena mogoče malo hitra in pretirana. Glede operativnosti vlade se ni veliko spremenilo, v bistvu že nekaj časa ni imela veliko podpore in je s težavo sprejemala odločitve, je spomnil. Ga pa nižja ocena, podobno kot dekana ljubljanske ekonomske fakultete Dušana Mramorja, ni presenetila. Mramor pravi, da je politična kriza verjetno le povod za takšno odločitev, saj se vzroki pojavljajo že dalj časa. Osnovna vzroka znižanja sta namreč po njegovem mnenju izjemno povečanje zadolženosti bank in podjetij v času prejšnje vlade Janeza Janše ter povečanje zadolženosti države v času Pahorjeve vlade. Poleg tega gre tudi za dolgoročni problem v zvezi s staranjem prebivalstva, je dodal. Trenutne ravni izdatkov namreč na dolgi rok brez pokojninske reforme, reforme trga dela ter sprememb pri davkih ne bo mogoče vzdrževati. Lahko pričakujemo, da se bodo enako odzvale tudi druge agencije, Standard & Poor s in Fitch, še meni.", "title": "Sloveniji nižja bonitetna ocena agencije Moody&", "keywords": "Gospodarstvo", "lang": "slovenian"}
{"body": "Ljubljana - Donos do dospelosti slovenske 10-letne obveznice se je po dopoldanskem poskoku proti osmim odstotkom do konca dneva nekoliko umiril, čeprav še naprej vztraja krepko nad sedmimi odstotki. To je meja, ki po mnenju strokovnjakov na daljši rok državi ne omogoča vzdržnega zadolževanja. Na elektronski borzi MTS je bil donos do dospelosti 10-letne slovenske obveznice ob koncu dne pri 7,38 odstotka, kar je 0,30 odstotne točke pod ponedeljkovo zaključno vrednostjo. Dopoldne se je povprečna obrestna mera na slovenske državne dolžniške vrednostne papirje z ročnostjo 10 let povzpela tudi do 7,87 odstotka. Sicer je danes nekoliko popustil tudi pritisk na Španijo in Italijo. Zahtevana donosnost na 10-letne obveznice prve je bila popoldne pri 6,82 odstotka oz. 0,03 odstotne točke pod ponedeljkovo vrednostjo, za italijanske 10-letne dolžniške papirje pa se je znižala za 0,05 odstotne točke na 5,85 odstotka. Višje obresti so vlagatelji danes zahtevali za nemške 10-letne obveznice, ki so dosegle obrestno mero 1,47 odstotka. Pribitek slovenskih na 10-letne referenčne nemške obveznice je s tem dosegel 5,91 odstotne točke. Obrestna mera, ki presega psihološko mejo sedmih odstotkov, velja za nevzdržno. Takšna cena zadolževanja je evrske države Grčijo, Irsko in Portugalsko prisilila, da so zaprosile za pomoč evropske monetarne unije in Mednarodnega denarnega sklada. Pritisk na Slovenijo se je okrepil, potem ko so bonitetne agencije Moody's, Standard & Poor's in Fitch državi znižale bonitetno oceno, posledično pa tudi ocene nekaterim bankam in podjetjem v državni lasti ter obveznicam z državnim poroštvom.", "title": "Obresti na slovenske obveznice še krepko nad sedmimi odstotki", "keywords": "gospodarstvo;ekonomija", "lang": "slovenian"}
{"body": "Srbska agencija za privatizacijo je odpovedala prodajo nepremičnin slovenskih podjetij. Zunanji minister Rupel je z njihovo odločitvijo zadovoljen. Srbski zunanji minister Vuk Jeremić in Dimitrij Rupel. Dražba nepremičnin slovenskih podjetij v Srbiji, ki jo je srbska agencija za privatizacijo sprva napovedala za september in zatem prestavila na oktober, je dokončno odpovedana, je danes novinarjem v Ljubljani povedal minister za zunanje zadeve Dimitrij Rupel. Na seznamu za prodajo je bilo premoženje približno 20 podjetij. Rupel je odločitev srbskih oblasti označil za pomemben prispevek k prizadevanjem za rešitev tega vprašanja. S tem se je rešil spor, ki je trajal kar nekaj tednov, je dejal ter spomnil, da je srbska agencija za privatizacijo želela prodati nepremičnine slovenskih podjetij na dražbah. To je v nasprotju z določili priloge G sporazuma o vprašanjih nasledstva, ki so ga vse države naslednice nekdanje Jugoslavije podpisale leta 2001 na Dunaju, je opozoril. Slovenska diplomacija je v obdobju od letošnjega marca večkrat protestirala proti nameri srbske agencije, med drugim je v Beograd poslala štiri protestne note, tudi Rupel je bil večkrat v stikih s srbskim kolegom Vukom Jeremićem. Srbska vlada je po intenzivnih prizadevanjih naše diplomacije razumela, da so naša stališča utemeljena, je danes komentiral Rupel. Foto Črt Butul Zunanji minister je napovedal, da bo omenjena problematika zdaj na dnevnem redu že napovedanega sestanka visokih predstavnikov za nasledstvo, ki bo predvidoma konec septembra. Slovenija bo na njem predlagala, naj v okviru odbora pride do sporazuma med slovensko in srbsko stranjo o tem, kako razumeti omenjeno prilogo sporazuma, je napovedal Rupel. Na zunanjem ministrstvu so že prejeli nekaj zahval v zvezi z odpovedjo dražbe. Med njimi so tudi tisti, ki so se v preteklosti kritično izražali do prizadevanj slovenske diplomacije za rešitev tega problema, je dejal Rupel ter kot primer navedel podjetji Iskra in Birostroj. Po nepopolnih podatkih zunanjega ministrstva so bila na seznamu srbske agencije za prodajo na preklicani dražbi tudi naslednja podjetja s slovenskim premoženjem Stogram s sedežem v Zrenjaninu, Inter-Konim, Beometalna, Isel, V & V Co, Drvokomerc, EI Era, Birostroj, Vektor in Iskra Commerce s sedežem v Beogradu, Frigo-Srem s sedežem v Irigu ter Interpan in Autotrading Pan iz Novega Sada.", "title": "Srbi popustili", "keywords": "dražba;nepremičnina;srbija;slovenija;agencija;privatizacija;prodaja;premoženje;podjetje", "lang": "slovenian"}
{"body": "Državnega premoženja ne bo upravljal Zpiz, kot je predlagal minister Križanič, pač pa Kad, prihodki pa bodo namenjeni pokojninski blagajni. Križanič pravi, da bo Zpiz stabilno črpal prihodke Kada, v primeru motenj pa bi Kad delno odprodal posebno obveznico ali pa bi šli v zadolževanje. Na današnjem sestanku pri premierju Borutu Pahorju je padla odločitev, da Kapitalska družba Kad ostaja pravna oseba, je po sestanku povedal finančni minister Franc Križanič. Kad bo tako lahko še naprej upravljal s portfeljskimi naložbami, s strateškimi naložbami pa bo upravljala nova agencija za upravljanje s kapitalskimi naložbami države, ki jo bo vzpostavil zakon o upravljanju s kapitalskimi naložbami države. Tega naj bi DZ sprejel do konca meseca. Od Kada se bo oddelila nova zavarovalnica, ki bo upravljala s štirimi pokojninskimi skladi. Vsi Kadovi prihodki bodo v celoti pripadali Zavodu za pokojninsko in invalidsko zavarovanje Zpiz, in sicer tako, da bo Kad oblikoval posebno obveznico, prek katere bo Zpiz te prihodke lahko stabilno črpal, je dejal finančni minister. V primeru motenj pri tem se bo to reševalo z delno odprodajo te obveznice, možnost pa je tudi z zadolževanjem. Sod ostaja, država bo jamčila za obveznosti Slovenska odškodninska družba Sod pa v skladu s tem zadnjim predlogom zakona o preoblikovanju Kada in Soda ostaja, država pa bo še naprej jamčila za njegove obveznosti, v primeru strateških naložb pa jih bo bodisi odkupovala ali odprodajala. To bo po ministrovih pojasnilih odvisno od strategije, ki jo bo pripravila nova agencija za upravljanje s kapitalskimi naložbami države. Država se bo glede strateških naložb odločila na podlagi predloga agencije za upravljanje z državnim premoženjem in po usklajevanju med ministrstvi, obravnavi na vladi ter v DZ. Strategija se bo oblikovala za triletno obdobje. Večina premoženja DSU se bo prenesla na Sod, ki bo prevzel tudi spremljajoče obveznosti, nepremično premoženje pa bo prenešeno na sklad za upravljanje z nepremičnim premoženjem, ki naj bi začel delovati prihodnje leto. Zakon bo sedaj ministrstvo v skladu z današnjimi odločitvami dopolnilo, že prihodnji teden pa naj bi ga obravnavala vlada. Jamnik Upravljanje državnega premoženja bo bolj učinkovito Predsednik uprave Kada Borut Jamnik pa je predlog zakona pospremil z besedami, da bo z izdajo obveznice določena jasna obveznost do pokojninske blagajne, obenem bo opredeljena ločitev med upravljanjem vzajemnih pokojninskih skladov in lastnih sredstev družbe, posredno pa določeno tudi regulatorno okolje, v katerem bosta Kad in Sod poslovala. Na ta način bo upravljanje državnega premoženja v lasti teh dveh institucij bolj učinkovito, je sklenil.", "title": "Prihodki Kada v pokojninsko blagajno", "keywords": "kad;vlada;kapitalska;družba;pravna;oseba;zavarovalnica;pokojninski;sklad", "lang": "slovenian"}
{"body": "Ali bo mraz v evropskih stanovanjih končno popustil, bosta v soboto odločala premierja Ukrajine in Rusije. Pri nas težav ni, zagotavljajo v Geoplinu. Ruskega plina ni že deseti dan. V Geoplinu zagotavljajo, da so zagotovili dodatne zmogljivosti. Včeraj pa so od direktorja Gazproma Aleksandra Medveda dobili pismo, v katerem je zapisano, da Gazprom v zvezi z dobavami plina do nadaljnjega razglaša in uveljavlja višjo silo zaradi izrednih razmer . Kot je še zapisal direktor Geoplina Alojz Stana Geoplin še vedno zagotavlja stabilno oskrbo z zemeljskim plinom. Vsi odjemalci zemeljskega plina prejemajo napovedane količine do nadaljnjega. Geoplin je s komercialnimi aktivnostmi uspešno zagotovil dodatne transportne zmogljivosti in dodatne dobave zemeljskega plina iz drugih virov. Putin in Timošenkova sta se dogovorila kar opolnoči Na sobotnem srečanju naj bi našli rešitev za trenutno stanje in se dogovorili, da se v prihodnje podobne težave ne bi ponovile. Kar sredi noči sta se ukrajinska predsednica vlade Julija Timošenko in njen ruski kolega Vladimir Putin po telefonu dogovorila, da se bosta v soboto sestala v Moskvi in poskušala rešiti plinski spor, zaradi katerega zmrzuje Evropa. Ideja o vrhunskem srečanju porabnic ruskega plina to soboto v Moskvi se je sicer porodila ruskemu predsedniku Dmitriju Medvedjevu. Nasprotno pa se njegov ukrajinski kolega Viktor Juščenko z njo ne strinja. Kot pravi, srečanja ne bi smela organizirati ena od strani v plinskem sporu med državama. Juščenko zamisel o srečanju sicer podpira, vendar ne v Moskvi, ampak v Pragi. Nismo nori Putin je medtem v nekem intervjuju dejal, da zmanjševanje pošiljk zemeljskega plina v Evropo ni v interesu Rusije, saj po njegovih besedah niso nori . Razmislite o tem. Zakaj bi to storili? Imamo dolgoročne pogodbe z evropskimi porabniki in oni nam redno plačujejo. Zakaj bi tako samomorilsko prekinili dobavo? je dejal Putin. Ob tem je še dodal, da se Ukrajina z blokado pošiljk plina grebe za cene, nižje od tržnih, kar je označil za neuspešen poskus izsiljevanja. Po njegovih besedah je Rusija tudi zainteresirana za vključevanje v mednarodni energetski sistem, ki bi deloval na podlagi določenih pravil in ki bi zagotovil dobrobit vseh partnerjev. Ruski premier je prepričan tudi, da bo letos po padcu cene nafte in naftnih derivatov gotovo padla tudi cena plina. Ukrajina vztraja, da ni kriva za še vedno prekinjeno dobavo ruskega plina. Tranzit ni mogoč zaradi tehničnih težav, ponavljajo v Kijevu. Medtem je Evropa in z njo tudi Slovenija brez ruskega plina že deseti dan. Glede na to, da bodo pogovori potekali šele v soboto in da plin potrebuje skoraj tri dni za potovanje do naše države, lahko čedalje bolj dragoceni energent pričakujemo šele v ponedeljek ali torek. Kijev in Moskva sta nesposobna Evropska unija je včeraj ostro protestirala proti nezmožnosti Ukrajine in Rusije, da zakopljeta bojno sekiro in Evropejcem omogočita zimo preživeti na toplem. Povezava počasi izgublja potrpljenje in obe državi obtožuje neodgovornosti, nesposobnosti in nezanesljivosti. Tako pravi predsednik Evropske komisije Jose Manuel Barroso, ki dodaja, da bi morala evropska podjetja pravno ukrepati proti Gazpromu in Naftogazu, če dobava ruskega plina ne bo takoj vzpostavljena. Zelo kmalu bomo videli, ali gre za tehnične probleme ali preprosto ni politične volje za spoštovanje dogovora, je dodal. Ob tem je ponovil, da če je tako, Rusija in Ukrajina ne moreta biti več razumljeni kot zanesljivi partnerici za oskrbo z energijo. Tožbe proti Ukrajini in Rusiji? Jutri ob 14.30 naj bi se šef ruskega Gazproma Aleksej Miller sestal s slovenskim predsednikom Danilom Türkom in prvo damo Barbaro Miklič Türk. Pogovarjal pa se bo tudi s premierjem Borutom Pahorjem in ministrom za gospodarstvo Matejem Lahkovnikem. Beseda naj bi tekla o gradnji južnega toka. Srbija se zaradi pomanjkanja plina pripravlja celo na tožbo proti Ukrajini. Direktor Srbijagasa Dušan Bajatović je ob tem dejal, da bi sicer tožili tudi Rusijo, vendar pa po njegovih besedah za to ne obstajajo pravne in ekonomske osnove. Dodal je, da pogodba o interventnem uvozu plina iz Madžarske velja samo do 20. januarja. O tožbi pa razmišlja tudi Hrvaška. Če se druge države odločijo za tožbo, ne vidim razloga, zakaj ne bi Rusije tožila tudi Hrvaška, je dejal podpredsednik hrvaške vlade Damir Polančec. Predsednik Evropske komisije Jose Manuel Barroso je glede tega družbam, ki zaradi plinske krize trpijo izgube, prav tako svetoval tožbo, s katero bi dobile nazaj nekaj izgubljenega denarja. Vendar pa še vedno ni jasno, koga pravzaprav tožiti.", "title": "Plinski mrk Kdor čaka, se le načaka", "keywords": "plin;zemeljski;dobava;gazprom;ukrajina;rusija;bolgarija;barosso;topolanek", "lang": "slovenian"}
{"body": "dublin - Irska vlada se bo v nedeljo sestala na izrednem zasedanju, da bi dorekla še zadnje podrobnosti kriznih ukrepov, ki jih namerava izvesti v prihodnjih štirih letih s ciljem zmanjšanja visokega javnofinančnega primanjkljaja. Javnosti naj bi nov varčevalni program predstavili najkasneje v torek. \"Seja vlade bo najverjetneje v nedeljo popoldan,\" je danes po navedbah francoske tiskovne agencije AFP povedal tiskovni predstavnik irskega premiera Briana Cowena. Z načrtovanimi kriznimi ukrepi bi radi do leta 2014 privarčevali 15 milijard evrov. Irska ima zelo velike težave s stabilizacijo finančnega sektorja, ki se je zaradi poka nepremičninskega balona in številnih slabih naložb v času finančne krize znašel tik pred propadom, država pa je zanj že namenila milijarde evrov. Konec septembra so v Dublinu razkrili, da bo morala Irska letos za reševanje bančnega sektorja nameniti še 12 milijard evrov, zaradi dodatnih stroškov za reševanje javnofinančnega sektorja pa bo irski javnofinančni primanjkljaj letos dosegel okoli 32 odstotkov bruto domačega proizvoda. V Dublinu se medtem že tretji dan nadaljujejo pogajanja med irskimi oblastmi in skupino finančnih strokovnjakov Evropske komisije, Evropske centralne banke (ECB) in Mednarodnega denarnega sklada (IMF) o obliki pomoči za stabilizacijo finančnega sektorja in s tem povezanimi pogoji. Ugiba se, da bo Irska dobila manj pomoči kot Grčija, ki je letos spomladi prejela 110 milijard evrov posojil.", "title": "Irska vlada zaključuje nov varčevalni program, ki bo predstavljen najkasneje v torek", "keywords": "gospodarstvo;ekonomija", "lang": "slovenian"}
{"body": "Komu se je kupčija bolj izplačala? Avtomobilski gigant Ford je svoji razkošni znamki Jaguar in Land Rover prodal indijskemu podjetju Tata. Največji indijski izdelovalec avtomobilov je po več mesecev trajajočih pogajanjih za britanski znamki odštel skoraj milijardo in pol evrov. Kdo je bil v pogajanjih uspešnejši, bo povedal čas, saj ta številka predstavlja le polovico zneska, ki ga je za obe znamki moral odšteti Ford. Obe do zdaj Fordovi podjetji skupaj zaposlujeta okoli 16.000 ljudi. Z Land Roverjem je Ford ustvarjal dobiček, medtem ko je bil z Jaguarjem vedno v rdečih številkah. Prodaja naj bi bila končana do konca poletja, so sporočili v Tati. Ob sklenitvi kupčije sta Tata in Ford napovedala, da večjih sprememb za zaposlene v podjetjih ne bo. Prodajo so podprli tudi sindikati in britanska vlada, ki so bili seznanjeni s potekom pogajanj. Že pred časom je Ford zaradi slabega poslovanja nekemu britanskemu investicijskemu konzorciju prodal znamko Aston Martin.", "title": "Jaguar in Land Rover v lasti Tate", "keywords": "jaguar;ford;tata;land;rover", "lang": "slovenian"}
{"body": "Ljudje, ki avtomobile vzamejo na lizing, vse pogosteje ostanejo brez njih, saj zanje niso sposobni več plačevati. Na dan tako posebne družbe zasežejo tudi po deset vozil.", "title": "Zaseg vozil vse pogostejši", "keywords": "lizing;zaseg;avtomobil;avto;družba;neplačnik", "lang": "slovenian"}
{"body": "Nagrada za ekonomijo ni bila v prvotnem kompletu nagrad Nobelovo nagrado za ekonomijo prejmeta Američana Thomas J. Sargent in Christopher A. Sims za empirične raziskave na področju vzročno-posledičnih zvez v makroekonomiji. Švedska akademija znanosti je sporočila, da sta si nagrajenca ugledno nagrado prislužila, ker sta razvila empirične metode za iskanje odgovorov glede povezav med ukrepi ekonomske politike in gibanjem makroekonomskih kazalcev, kot so rast bruto domačega proizvoda, inflacija, brezposelnost itd. Gre za dvosmeren odnos. Na ukrepe ekonomske politike tako vplivajo pričakovanja glede razvoja dogodkov v zasebnem sektorju, po drugi strani pa na odločitve gospodarskih subjektov glede zaposlovanja in investiranja. Metode, ki sta jih razvila 68-letna nagrajenca, pomagajo pri prepoznavanju teh vzročno-posledičnih odnosov in pojasnjevanju vloge gospodarskih pričakovanj ter ukrepov ekonomske politike, so še zapisali pri akademiji. Znanstvenika si bosta razdelila 10 milijonov švedskih kron Sargent je profesor ekonomije in poslovnih ved na Univerzi New York, Sims pa je profesor ekonomije in bančništva na univerzi Princeton. Sargentovo delo je razkrilo, kako je mogoče metode strukturne makroekonometrike uporabiti pri analizi prelomnih in trajnih sprememb v ekonomski politiki ter njihovega vpliva na vedenje gospodarskih subjektov, medtem ko je Sims razvil metodo za analizo tega, kako na gospodarsko dejavnost vplivajo začasne spremembe ekonomske politike - npr. spremembe denarne politike. Čeprav sta ekonomista svoje raziskave opravljala ločeno in neodvisno v 70. in 80. letih prejšnjega stoletja, je njun prispevek k ekonomiji po mnenju švedske akademije znanosti komplementaren. Sargent in Sims si bosta tako razdelila nagrado v vrednosti 10 milijonov švedskih kron, kar je približno 1,1 milijona evrov. Nagrada za ekonomijo šele od leta 1968 Nobelove nagrade podeljujejo od leta 1901 iz sklada, ki ga je ustanovil švedski industrialec in izumitelj dinamita Alfred Nobel. Nobelovo nagrado za ekonomijo podeljujejo šele od leta 1968 in ne spada v prvoten krog nagrad, ki jih je v svoji oporoki leta 1895 navedel Alfred Nobel, podeljevati so jo začeli šele na pobudo švedske centralne banke. Nagrade bodo podelili 10. decembra, na obletnico Nobelove smrti. Švedska kraljeva akademija znanosti imena nominirancev sicer skrbno varuje, tajni pa ostanejo še 50 let po razglasitvi dobitnika. Z nagrado za ekonomijo končan krog letošnjih nagrajencev Nobelovo nagrado za medicino so za svoje dosežke na področju imunologije letos prejeli imunologi Bruce Beutler, Jules Hoffmann in Ralph Steinman, nagrado za fiziko so si za odkritje pospešenega širjenja vesolja skozi opazovanje eksplozij zvezd prislužili trije znanstveniki, Saul Perlmutter, Brian Schmidt in Adam Riess, Nobelovo nagrado za kemijo pa je za odkritje strukture kvazikristalov prejel izraelski znanstvenik Daniel Šehtman. Letošnji dobitnik Nobelove nagrade za književnost je švedski pesnik Tomas Tranströmer, Nobelovo nagrado za mir pa so za svoj boj za pravice žensk prejele liberijska predsednica Ellen Johnson Sirleaf, njena rojakinja Leymah Gbowee in jemenska aktivistka za pravice žensk in demokracijo Tavakul Karman.", "title": "Nobelova nagrada za ekonomijo za raziskave v makroekonomiji", "keywords": "nobelova nagrada;ekonomija", "lang": "slovenian"}
{"body": "Evropski parlament je na plenarnem zasedanju potrdil dodelitev 2,2 milijona evrov pomoči za nekdanje delavce Mure. Pomoč mora sedaj odobriti še Svet EU. Poslanci v evropskem parlamentu Evropski parlament je danes na plenarnem zasedanju v Strasbourgu podprl dodelitev sredstev iz sklada za prilagoditev globalizaciji nekdanjim delavcem Mure. Za pomoč je glasovalo 489 poslancev, 51 jih je bilo proti, 19 pa vzdržanih. Slovenija je za pomoč 2554 odpuščenim presežnim delavcem nekdanjega pomurskega tekstilnega velikana aprila zaprosila za dobra 2,2 milijona evrov, sama pa bo prispevala 1,2 milijona evrov. Evropska komisija je slovensko vlogo za pridobitev sredstev iz globalizacijskega sklada za Muro potrdila 19. oktobra, 9. novembra pa jo je potrdil tudi odbor Evropskega parlamenta za zaposlovanje in socialne zadeve. Po potrditvi v Evropskem parlamentu je na potezi še Svet EU. Evropska pomoč bo namenjena za financiranje različnih oblik pomoči za presežne delavce Mure, ki jih v okviru aktivne politike zaposlovanja že izvajajo Sklad dela Prekmurje in Regionalni sklad dela za Pomurje ter zavod za zaposlovanje. Gre za pomoč pri iskanju zaposlitve, programe izobraževanja in prekvalifikacije, poklicno usmerjanje, usposabljanje na delovnem mestu, spodbujanje samozaposlitve ter podjetniške pobude in motivacijske ter informacijske delavnice. Prošnja za pomoč delavcem Mure je za zdaj edina prošnja Slovenije za sredstva iz tega sklada. Slovenija sicer tudi še preučuje možnost za podajo vloge za pridobitev sredstev iz tega sklada za delavce Vegrada in Preventa.", "title": "Evropski parlament potrdil pomoč nekdanjim delavcem Mure", "keywords": "mura;eu;parlament;finance;sklad;poslanec;pomoč", "lang": "slovenian"}
{"body": "Od 200 delavcev, ki jih bodo v Revozu odpustili, jih je 80 odstotkov tuja delovna sila, so pojasnili v Revozu. V Revozu izdelujejo Twinga in Clio Storia. Velika večina delavcev, ki jih bodo v Revozu odpustili, je del tuje delovne sile, je pojasnila tiskovna predstavnica novomeškega Revoza Nevenka Bašek Zildžovič. Od 200 delavcev, ki jih bodo zaradi zmanjšane proizvodnje morali odpustiti, jih je 20 odstotkov zaposlenih za določen čas, preostalih 80 odstotkov pa je delavcev iz Bosne in Hercegovine, ki so jih zaposlili preko posredniških agencij. Kot je še povedala Bašek Zildžovičeva, je v zadnjem času manj povpraševanja po Renaultovih modelih, ki jih izdelujejo v Revozu Twingo in Clio Storia, zato so morali proizvodnjo zmanjšati z 900 na 750 avtomobilov na dan. Foto Dare Čekeliš Zmanjšanje proizvodnje so v Revozu po besedah Bašek Zildžovičeve pričakovali, saj se povpraševanje v avtomobilski industriji giblje ciklično. Da je povpraševanje ciklično in zato ni razloga za skrb, je povedal tudi minister za gospodarstvo Andrej Vizjak. Poleg tega je povpraševanje po modelih, ki ju izdelujejo v Revozu, upadlo manj kot pa drugih modelov, tako da jo je Revoz odnesel veliko boljše kot pa nekatere druge tovarne . Pojasnila je tudi, da ta dva modela izdelujejo le v Revozu, tako da ni možno, da bi zmanjšali proizvodnjo v Revozu na račun drugih podjetij. Bašek Zildžovičeva tudi pravi, da odpuščanje v Revozu ne sodi v plan odpuščanja 6000 delavcev, ki so ga na Renaultu napovedali že pred časom. V Renaultu v sredo napovedali odpuščanje Že v sredo so v Revozu napovedali, da bodo zaradi poslabšanih razmer na vzhodnoevropskem avtomobilskem trgu, do katerega je prišlo v zadnjem obdobju, morali prilagoditi obseg proizvodnje. Dnevno proizvodnjo bodo tako s trenutnih 900 vozil zmanjšali na 750 vozil na dan. To bodo, kot so sporočili, dosegli s prehodom s sedanjih treh polnih izmen na dve izmeni in pol, zaradi česar bodo morali zmanjšati število zaposlenih v nočni izmeni za okoli 200 oseb. Prehod na polovično nočno izmeno bodo v Revozu izvedli dva meseca prej, kot je bilo načrtovano, saj je bil prvotno predviden 1. januarja 2009. Kot so še poudarili v Revozu, prilagajanje proizvodnih količin ne sodi v okvir Renaultovega plana prostovoljnih odhodov, ki ga je Renault objavil konec julija, in se ne bo nanašalo na sodelavce s pogodbo za nedoločen čas. V Franciji je Renault napovedal, da bodo odpustili 6000 oseb V Revozu bodo proizvodnjo zmanjšali zaradi manjšega povpraševanja na trgu. Renault je v Franciji in drugod po Evropi že pred časom napovedal, da bodo odpustili 6000 ljudi, od tega 4000 v Franciji. S tem ukrepom želi francoski proizvajalec avtomobilov postati bolj konkurenčen. Zmanjšanje delovnih mest naj bi dosegli predvsem s prostovoljnimi odhodi delavcev. Renault, ki v Franciji trenutno zaposluje 41.000 ljudi, se spopada s posledicami medlega povpraševanja na domačem in evropskem trgu. Zato nameravajo v letu 2009 prihraniti 350 milijonov evrov in 500 milijonov evrov v letu 2010. V Renaultu so pojasnili, da je evropski avtomobilski trg zasičen, rastoči trgi so drugje. V Franciji Renault proizvede več kot milijon vozil letno, proda pa le 650.000.", "title": "VIDEO Odpuščali bodo predvsem tujce", "keywords": "renault;odpuščanje;revoz;tujec", "lang": "slovenian"}
{"body": "Lions klub. Skrinjice z nabirkami praznijo redno. Tolarje na Banki Slovenije zamenjajo v evre. Kranj. V nabirki v Merkurjevem centru na Primskovem imajo še vedno tolarje, je Lions klub Kranj opozoril bralec Žurnala. Ker ti niso v uporabi že dlje, je bil bralec prepričan, da je vsebina skrinjice že leta enaka. Skrinjice praznijo redno “Ne drži, da skrinjice že leta nismo praznili. To redno počnemo, in sicer ko ocenimo, da je v njih vsaj nekaj denarja, ki ga lahko namenimo donacijam. Ljudje pač še vedno prinašajo tolarje in tudi druge valute,” pojasnjuje Miroslav Matijaševič iz lions kluba. Da bi njegove navedbe lahko držale, dokazujejo nabirke na drugih lokacijah, kjer je prav tako mogoče opaziti tolarje. Tolarje zamenjajo v evre Lions kluba to sicer ne moti, saj jih odnesejo na Banko Slovenija in tam zamenjajo v evre, poudarja Matijaševič. Na leto zberejo tudi 20 kilogramov takih kovancev v vrednosti okrog 60 evrov, ocenjuje in dodaja, da je Lions klub Kranj lani za donacije namenil okrog pet tisoč evrov.", "title": "Dobrodošli so tudi nekdanji tolarji", "keywords": "kranj;mesto;vas;denar;reč;stvar", "lang": "slovenian"}
{"body": "Ljubljana - Abanka Vipa je leto 2009 sklenila z 22,9 milijona evrov čistega dobička, kar je slabih 700.000 evrov več kot leto prej, hkrati pa skoraj 40 odstotkov manj kot leta 2007. Lanska rast dobička tretje največje slovenske banke je v glavnem posledica 4,8 milijona evrov dobička pri trgovanju z vrednostnimi papirji, medtem ko so v letu 2008 iz tega naslova ustvarili več kot 12 milijonov evrov izgube. V banki jim je lani uspelo za polovico zmanjšati tudi izgubo iz tečajnih razlik. Abanka, ki jo vodi Aleš Žajdela, je morala sicer lani oblikovati za 29 milijonov evrov oslabitev, kar je sedem milijonov evrov več kot leto prej in približno toliko kot v letu 2006 in 2007 skupaj. Zaradi izdaje 500-milijonske obveznice s poroštvom države, najema sindiciranega posojila in 12,5-odstotne rasti depozitov nebančnih strank se je bilančna vsota banke lani zvišala kar za 18 odstotkov, medtem ko so v banki sprva načrtovali le 5-odstotno rast. Abanka je lani skoraj podvojila tudi posojila drugim bankam, ki jih je bilo za 513 milijonov evrov, medtem ko so se posojila nebančnim strankam povečala za 167 milijonov evrov, na 2,9 milijarde evrov. V Abanki pojasnjujejo, da so posojila gospodarstvu lani povečali za 127 milijonov evrov. Kapital matične banke se je lani okrepil za sedem odstotkov, na 363 milijonov evrov, k čemur je poleg povečanih rezerv iz dobička pripomogla predvsem rast tečajev in posledično presežka iz prevrednotenja. matjaz.polanic@dnevnik.siVeč kazalcev poslovanja SkupineAbanka Vipasi lahko ogledate na spletni strani Poslovnega Dnevnika pod ikono analize podjetij ali na tej povezavi.", "title": "Abanka Vipa na račun dobičkov na borzi izboljšala poslovanje", "keywords": "gospodarstvo;ekonomija", "lang": "slovenian"}
{"body": "Koper - Na javno zbiranje ponudb za odkup večinskega dela Intereurope, ki ga skupaj prodajajo Kad, Sod, NLB, Zavarovalnica Triglav, Abanka in Luka Koper, se ni odzval nihče, so nam včeraj potrdili v Kapitalski družbi, ki je vodila postopek zbiranja ponudb. Prav tako se nihče ni odzval niti na javni razpis, ki ga je Luka Koper objavila sama in na prodaj ločeno ponudila svoj 24-odstotni delež v Intereuropi. V Kadu so bili ob objavi javnega zbiranja ponudb prepričani, da bo zanimanje za nakup večinskega deleža Intereurope veliko, čeprav so se nekateri že takrat spraševali, koga bi utegnilo resno zanimati nakup tako močno zadolženega podjetja, kot je Intereuropa, ki se zaradi nekaterih spornih potez nekdanje uprave z Andrejem Lovšinom na čelu še kar nekaj časa ne bo izkopalo iz rdečih številk. Glede na zadnjo tržno vrednost delnice bi sicer kupec za skoraj 51-odstotni delež Intereurope odštel okoli 12 milijonov evrov. Za nakup Intereurope so se po neuradnih informacijah že pred časom zanimali v Schenkerju in v izraelskem logistu Mamanu, za logistični center v Čehovu, ki Intereuropi povzroča največ težav, pa naj bi se zanimalo rusko podjetje Complex Logistics. V upravi Intereurope, ki jo vodi Ernest Gortan, pravijo, da so že v strateškem načrtu za obdobje 2010-2014 zapisali, da je eden izmed ključnih ciljev pridobiti strateškega partnerja. \"Glede na stopnjo zadolženosti družbe pa je vstop strateškega partnerja možno pričakovati le ob hkratnem dogovoru potencialnega kupca z bankami, za kar pa ocenjujemo, da ni bilo dovolj razpoložljivega časa,\" je Gortan komentiral nezanimanje vlagateljev za nakup deleža Intereurope. tatjana.tanackovic@dnevnik.si", "title": "Vlagateljev Intereuropa ne zanima", "keywords": "gospodarstvo;ekonomija", "lang": "slovenian"}
{"body": "Ljubljana - Vzajemna kljub uvedenim postopkom Agencije za zavarovalni nadzor (AZN) nima pravne podlage za prekinitev sklica izredne skupščine zavarovalnice, ki ga je zahtevala Zveza društev upokojencev Slovenije (ZDUS). To bi vodstvu z Boštjanom Averjem na čelu omogočila šele odločba AZN o imenovanju izredne uprave zavarovalnice, kar pa ne pomeni, da v današnjem Uradnem listu objavljen sklic skupščine ne bo pozneje preklican. Predsednica ZDUS Mateja Kožuh Novak je odločna: \"Skupščina bo. Zamenjali bomo nadzorni svet, ki bo čakal na konec izredne uprave.\" Od sklica izredne skupščine v ZDUS ne odstopajo, če bo sklic umaknjen, bodo pravico iskali na sodišču. Predstavniki ZDUS so se želeli z direktorjem AZN Mihaelom Permanom pogovoriti o načinu sodelovanja, a je prvi nadzornik zavarovalniškega trga predlog za sestanek zavrnil. Kožuh-Novakova se zdaj sprašuje, ali je AZN njihovo načrtovano zamenjavo nadzornega sveta prestregla zato, \"ker je na Vzajemni res toliko dvomljivih stvari, ali zato, da bi odgnali civilno družbo\". V AZN so jim po besedah Kožuh-Novakove pojasnili, da se \"v času trajanja zaupnih postopkov, ki tečejo, ne morejo sestajati z nikomer, niti ne z raznimi interesnimi skupinami\". A v ZDUS poudarjajo, da jih postopki AZN zoper Vzajemno ne zanimajo, jih pa zanima, kako bo AZN sodelovala z lastniki zavarovalnice, tudi upokojenci. Ti vztrajajo, da se morajo preveriti vsi domnevno sporni posli Vzajemne, če to ne bo omogočeno njim, zahtevajo to od izredne uprave, torej najverjetnejšega kandidata Dušana Novaka. Da bi poseg AZN dovoljeval zameglitev spornih poslov, ne bodo dovolili, obljubljajo in vztrajajo, da bodo zahtevali, da tudi izredna uprava deluje v interesu zavarovancev. AZN se je medtem zavila v molk, tako pa ni jasno niti, ali so postopke o imenovanju izredne uprave začeli zaradi vodstva zavarovalnice ali nadzornega sveta, ki ga kot glavnega krivca ukrepa regulatorja označuje Aver. Ta pravi, da se pregledov in revizij ne boji, vodstvo ni naredilo ene same napake, je prepričan. Ob tem je treba izpostaviti, da izredna uprava deluje po navodilih AZN, ki dobi z njenim imenovanjem vlogo nadzornega sveta, hkrati ji zakon dopušča, da izredni upravi nalaga delo, ki je za to obvezno. Tako lahko sklepamo, da bodo sporne posle na Vzajemni pregledali, če bo to želela oziroma zahtevala AZN. Profesor na mariborski pravni fakulteti Šime Ivanjko, idejni vodja izstopa Vzajemne izpod okrilja ZZZS, je prepričan, da je poseg AZN pravilna odločitev, ampak le, poudarja, če obstajajo utemeljeni razlogi. Da bi bile lahko razlog za tak ukrep vnaprej podpisane odstopne izjave članov nadzornega sveta, dvomi. \"AZN bo morala utemeljiti, zakaj bo imenovala izredno upravo,\" pravi Ivanjko in dodaja, da lahko AZN na tak način poseže le, če napaka, ki jo bo izredna uprava odpravljala, vpliva na delovanje celotnega sistema. katja.svensek@dnevnik.si", "title": "Boštjan Aver še ne more preklicati izredne skupščine Vzajemne", "keywords": "gospodarstvo;ekonomija", "lang": "slovenian"}
{"body": "Zamenjava posledica spora med največjima lastnikoma Nadzorni svet Preventa Globala se je s predsednikom uprave Borutom Mehom dogovoril za sporazumno prenehanje mandata in na njegovo mesto za pol leta imenoval Ivana Majcna. Do sporazumnega prenehanja mandata Meha je prišlo zaradi konceptualnih razhajanj med nadzornim svetom in uprave, ki pa ima po navedbah iz družbe globlje ozadje v razhajanju dveh največjih delničarjev, ki sta kapitalsko in poslovno povezana . S prenehanjem Mehovega mandata se je končal tudi mandat dosedanjega člana uprave Matjaža Marovta, decembra pa je mandat sporazumno potekel članici uprave Roziki Glasenčnik. Novi predsednik uprave Majcen je takoj po nastopu funkcije predlagal, da član uprave postane Dušan Zakeršnik. Majcen, po izobrazbi pravnik, je do zdaj opravljal vodstvene naloge v Gorenju, Emona Commerceu, Drogi, Lami Dekani in Straregei. Izglasovani sklepi še poglobili spor Že omenjena trenja med največjima lastnikoma Prevent Globala Jankom Zakeršnikom in Nijazom Hastorjem so vrhunec dosegla na decembrski seji, ko je Zakeršnik izglasoval svoje predloge sklepov, med drugim, da mora uprava podjetja v luči tržnih in finančnih sprememb pripraviti novo poslovno in finančno strategijo ter da ne more odprodati deležev v Preventovih družbah brez soglasja skupščine. Hastor je nato pod vprašaj postavil Zakeršnikov večinski delež v družbi in s tem povezane glasovalne pravice, pozneje pa zadevo prijavil uradu za varstvo konkurence. Janko Zakeršnik Dušan Zakeršnik je njegov sin ima skupaj s svojim podjetjem Eurocity v lasti 52,14 odstotka Preventa Globala, Hastor pa skupaj s Preventom Halogom in TBP-jem 45,44-odstotni delež. 1,18 odstotka družbe je v lasti nekdanjega direktorja Jožeta Kozmusa, 1,24 odstotka družbe pa je v lasti malih delničarjev.", "title": "Prevent Global z novo upravo", "keywords": "Gospodarstvo", "lang": "slovenian"}
{"body": "MTG Za zaposlene bo poskrbljeno Televizija TV3 se zaradi razmer na slovenskem medijskem trgu s slovenskih malih zaslonov v kratkem poslavlja. To je po mnenju Marka Milosavljeviča negativno sporočilo drugim tujim medijskim hišam. Švedska medijska družba Modern Times Group MTG je po besedah njenega predsednika Hansa-Holgerja Albrechta sprejela težko odločitev in se odločila ukiniti televizijo TV3 v Sloveniji. Tako bo televizija oddajala le še nekaj mesecev in končala vse pogodbene obveznosti. Družba MTG je na slovenski televizijski trg vstopila sredi leta 2006, v tem času pa se je po navedbah družbe tržni delež gledalcev v povzpel z enega na današnjih 11 odstotkov. Kljub temu pa razmere na slovenskem medijskem trgu niso dopustile, da bi si TV3 odrezala delež oglaševalskega kolača, ki ji je pripadal glede na gledanost. Zaradi nekonkurenčnega okolja in neodzivnosti državnih organov se je tako vodstvo družbe MTG odločilo, da televizijo zapre, saj ne vidi možnosti, da bi se razmere v prihodnjih letih lahko bistveno spremenile, so sporočili iz družbe. MTG Za zaposlene bo poskrbljeno Odpovedi delovnih razmerij bodo potekale v skladu s slovensko zakonodajo, zaposleni pa bodo prejeli tudi vsa nadomestila, ki jim pripadajo. Prav tako bodo imeli možnost prijave na prosta delovna mesta v družbi MTG. Gregor Memedović, generalni direktor televizije TV3 je ob tem povedal Žal mi je, da smo morali sprejeti odločitev o ukinitvi televizije TV3, saj še vedno verjamem, da smo bili s sedanjo ekipo in predvidenimi načrti sposobni zgraditi veliko zgodbo. Toda razmere na slovenskem medijskem trgu, kjer trenutno vladata monopolizacija in nekonkurenčnost, so nas prisilile v te skrajne ukrepe. Milosavljevič Organi morajo biti bolj učinkoviti Informacija, da bo prenehala delovati televizija TV3, je zagotovo negativno sporočilo drugim tujim medijskim hišam, ki bi jih zanimal vstop na slovenski medijski trg, pravi profesor z ljubljanske fakultete za družbene vede in strokovnjak za medijske študije Marko Milosavljevič. Nekatere, denimo luksemburška televizija RTL, ki ima postajo tudi na Hrvaškem, so se že prej pritoževale nad slovenskim medijskim okoljem. Znani smo postali kot okolje, kjer zna država postaviti vrsto ovir in je lahko tečno pedantna glede pravil in pogojev, hkrati pa na določenih sistemskih ravneh ne zna vzpostaviti temeljne mehanizme, recimo glede lastništva, koncentracije in transparentnosti, pojasnjuje Milosavjevič. Mnogi tujci se izogibajo Sloveniji, drugi, ki so že tukaj, pa obupujejo in ne vedo več, kaj naj naredijo. Če ne bodo državni organi, kot sta urad za varstvo konkurence in agencija za pošto in elektronske komunikacije, postali bolj učinkoviti in odločni, se bo to samo še nadaljevalo, pravi in dodaja, da potem tujih investicij ne bo več. Gre za netransparentnost okolja Del težav TV3 je sicer gotovo posledica preteklega delovanja, saj je televizija menjavala lastnine in se poskušala znebiti politične podobe, ki jo je zaznamovala na začetku,veliko pa je tudi sistemskih vzrokov za potop. Predvsem gre za netransparentnost okolja in sistemsko nefunkcioniranje državnih in drugih ustreznih organov, ki naj bi zagotavljali ustrezno sistemsko podporo in nadzor. Tudi drugi vlagatelji v slovenski medijski prostor se po njegovih besedah pritožujejo nad neodzivnostjo državnih organov. Gre pa za sistemsko značilnost, ki se na področju elektronskih medijev vleče že vseh 20 let. Nekateri tuji medijski vlagatelji tudi zaradi takšnega okolja sploh ne želijo vstopiti v slovenski prostor, je še dodal Milosavljevič.", "title": "Oglaševalska monopolizacija in nekonkurenčnost potopili TV3", "keywords": "Gospodarstvo", "lang": "slovenian"}
{"body": "Mura bo dobila novo vodstvo. S četrtkom bo mandat nastopil novi predsednik uprave Starman. Delavci bodo prekinili stavko, v sredo pa bo za zaposlene dela prost dan. Delavce je obiskal tudi premier Pahor. Nadzorni svet Mure je na današnji seji sklenil, da v sredo preneha mandat sedanji upravi Mure in prokuristu družbe Zdenku Podlesniku, je po seji povedal prvi mož Soda Tomaž Kuntarič. Na predlog Soda bo s četrtkom mandat nastopil novi predsednik uprave Mure Bojan Starman, sicer župan občine Žiri. Nove nadzornike bo Mura dobila po izredni skupščini čez približno mesec dni. Delavci so se ob tem odločili za prekinitev stavke. Murini delavci pravijo, da so se uprli spontano zaradi nakopičenega obupa in plače, ki je manjša od minimalne. Danes so se jim pridružili tudi njihovi kolegi iz Ljutomera. V sredo je za vse zaposlene v družbi, razen za zaposlene v Murinih trgovinah, dela prost dan. Na čelo Mure bo zdaj, kot omenjeno, prišel Starman, ta je po besedah Kuntariča na imenovanje pristal, seznanjen pa je tudi z razmerami v murskosoboški družbi. Z njim je po Kuntaričevih besedah tudi dogovorjeno, da za vse družbe, za katere obstajajo pogoji, v čim krajšem času predlaga uvedbo stečaja. Po uvedbi stečaja krovne družbe bo Sod na podlagi sklepa vlade podprl ohranitev proizvodnje v družbi Mura in partnerji. V slednji po besedah Kuntariča lahko pričakuje delo med 1000 in 1100 zaposlenih. Z dnem uvedbe stečaja bodo zaposleni v Muri prešli na zavod za zaposlovanje. Ker se zavedamo, da bo od trenutka uvedbe stečaja do prejemanja prvih nadomestil preteklo kar nekaj časa, je v dogovoru z ministrstvom za delo in z ministrstvom za finance dogovorjeno, da se v čim krajšem času zagotovi izredna socialna pomoč v maksimalnih zneskih, je dejal Kuntarič. Pahor Treba je začeti na novo Pred zbrane delavce je stopil tudi premier Borut Pahor, ki je poudaril, da razume njihovo stisko. Dejal je, da sta z ministrom za gospodarstvo Matejem Lahovnikom v Mursko Soboto prispela predvsem zato, da bi v nastalih razmerah pomagala, kolikor je v moči vlade. Storili bomo vse, kar je v naši moči, da bo Mura imela svojo prihodnost. Treba je začeti na novo. Prosim, da sprejmete današnje sklepe kot tiste, za katere sodimo, da so najbolj preudarno sprejeti in v korist vseh, je dejal Pahor in poudaril, da je problem Mure problem vseh. Delavci bodo prekinili stavko. Foto Dare Čekeliš 350 delavcev prostovoljno delalo Pred Muro je bilo že od jutra napeto, ko se je pred tovarno zbralo več kot tisoč ljudi. Razmere pa so se še posebej zaostrile, ko so skozi vrata stopili delavci, ki so se odločili, da bodo prostovoljno delali na naročilu za nemški Hugo Boss. S tem so želeli sporočiti, da protesta ne podpirajo. Protestnike pa podpiramo pri osnovnih zahtevah po ohranitvi čim večjega števila zaposlenih in zagotovitvi vseh pravic, ki jim pripadajo za tiste, ki bodo po stečaju ostali brez dela. Ne podpiramo pa zahtev po odstopu prokurista Zdenka Podlesnika in člana uprave Dušana Gomboca. O zahtevi po odstopu sindikalnega predsednika Forjana pa se nismo opredeljevali, je dejala v izjavi za radio Murski val Vesna Pavel, podpredsednica sveta delavcev in sindikalna poverjenica v Mura in partnerji", "title": "Mura Delavci bodo dobili izredno socialno pomoč", "keywords": "mura;delavec;upor;sindikat;murska;sobota", "lang": "slovenian"}
{"body": "Celjske zobne asistentke začasno prekinjajo stavko. Sporna kolektivna pogodba. Dogovor pričakujejo do 14. januarja. Zobozdravstvene asistentke bodo od jutri do 14. januarja začasno prekinile stavko, je odločil stavkovni odbor v Zdravstvenem domu Celje. V tem času se bodo pogajali o vseh stavkovnih zahtevah, sporni kolektivni pogodbi in tudi zahtevi po izplačilu plače z odpravo tretje četrtine plačnih nesorazmerij, so sporočili iz sindikata. Spomnimo, stavka se je začela 7. decembra, zobozdravstvene sestre, ki so trenutno uvrščene v 19. plačni razred, pa zahtevajo prerazporeditev v 22. plačni razred, ki je skladen z nazivom zobozdravstvenih asistentk. V vodstvu zdravstvenega doma temu nasprotujejo, saj menijo, da je ta naziv namenjen zgolj tistim, ki opravljajo zahtevnejše in tudi operativne posege v zobozdravstvenih ordinacijah. Če stavkovni sporazum ne bo podpisan do 7. ure 14. januarja, bodo asistentke s stavko nadaljevale in opravljale le nujne storitve.", "title": "Asistentke zamrznile stavko", "keywords": "stavka;afera;zamrznitev;reč;stvar;zd celje;vlada;parlament;državni zbor;državna ustanova;javna ustanova", "lang": "slovenian"}
{"body": "Na zaostale obveznosti bodo morali počakati vsaj do pomladi 700 delavcev Cestnega podjetja Maribor bo prejelo akontacije januarskih plač v višini 250 evrov bruto. Njihove decembrske plače pa bodo postale del prisilne poravnave. Zaposleni v podjetju, ki je konec lanskega leta vložilo predlog za prisilno poravnavo, potem ko je izgubilo pomembne posle v Bosni in Hercegovini ter pri gradnji predora Markovec na Primorskem, bodo na zaostale obveznosti morali počakati vsaj do pomladi. Delavci bodo od upravitelja izvedeli, kako naprej Za januar bodo prejeli le akontacijo plače, do konca tega meseca pa naj bi prejeli še en del akontacije, pravi prva sindikalistka v podjetju Barbara Matul. Sicer pa se jim je po njenih besedah vendarle uspelo dogovoriti s prisilnim upraviteljem Silvom Zorcem, da se prihodnji teden v sredo le sreča z zaposlenimi. Na sestanku naj bi jim predstavil tudi svoj program, tako da jim bo morda vendarle bolj jasno, kaj si lahko v prihodnosti obetajo. Večina delavcev je že nekaj časa na kolektivnem dopustu, ki bi se moral končati že konec prihodnjega tedna, a naj bi se do zdaj na delo vrnilo le nekaj deset ljudi.", "title": "CPM Delavci bodo dobili le akontacijo plače", "keywords": "cpm;delavci", "lang": "slovenian"}
{"body": "Ljubljana - Makedonska družba One, odvisna družba Telekoma Slovenije, se je dogovorila za odkup 16,62-odstotnega deleža v družbi On.net, ki je bil doslej v lasti Predraga Čemerikića. Dogovor zdaj omogoča konsolidacijo oz. združitev vseh makedonskih družb, kar so v Telekomu Slovenije načrtovali že z nakupom družbe One. Kupnina za delež v On.net, katere večinski delež ostaja v lastništvu Telekoma Slovenije, bo v enem delu izplačana takoj, medtem ko se bo preostanek izplačeval na podlagi pričakovane rasti števila uporabnikov DVBT v skladu z načrti družbe, so danes prek spletne strani Ljubljanske borze sporočili iz Telekoma Slovenije. Dogovor omogoča konsolidacijo oziroma združitev vseh makedonskih družb. Družba On.net bo po ureditvi lastniških odnosov k družbi One pripojena v čim krajšem možnem času, medtem ko priključitev družbe One to One (nekdanji Germanos) poteka. \"Pričakovati je, da bodo vse družbe v Makedoniji združene v družbo One na začetku leta 2011, kar bo omogočilo hitrejšo konsolidacijo in učinkovitejše poslovanje,\" so še poudarili v Telekomu Slovenije. Uprava Telekoma Slovenije si je kot eno izmed nalog v mandatu zadala organizacijsko in vsebinsko prenovo skupine. Projekt je poimenovala Orion, katerega naloga je med drugim tudi ureditev razmer v hčerinskih družbah. Zato so v začetku oktobra nadzorniki družbe pooblastili upravni odbor makedonske hčerinske družbe One, da izpelje postopek konsolidacije vseh družb v Makedoniji in odkupi manjšinski delež v družbi On.net.", "title": "Telekomova makedonska One z dogovorom o odkupu deleža v On.net", "keywords": "gospodarstvo;ekonomija", "lang": "slovenian"}
{"body": "V ZDA indeksi najnižji v zadnjih 12 letih Z newyorške borze prihajajo slabe novice. Indeks Dow Jones je padel na najnižjo vrednost v 12 letih, znižali pa so se tudi ostali indeksi. Medtem ko vlagatelje močno skrbi, saj ne vidijo konca recesiji, je vrednost indeksa Dow Jones padla za 215 točk oz. skoraj tri odstotke na 7.149 točk in tako padla na vrednost, ki jo je imel indeks oktobra leta 1997. Vrednost indeksa Standard & Poor s 500 je padla za 22 točk oz. slabe tri odstotke na vrednost 747,93, kar je enako vrednosti iz aprila leta 1997, padec pa je zaznamoval tudi indeks Nasdaq, ki je padel za dobra dva odstotka na vrednost 1.406,5 točke. Načrti novega ameriškega predsednika Baracka Obame, ki je za ponoven zagon hudo prizadetega ameriškega gospodarstva namenil 787 milijard dolarjev, za reševanje bank in ostalih finančnih ustanov pa 2.000 milijard ameriških dolarjev, za vlagatelje na newyorški borzi očitno še vedno niso prepričljivi. Vodilni newyorški indeksi namreč že vse od začetka dela nove administracije drsijo navzdol, samo indeks Dow Jones pa je v zadnjih tednih izgubil deset odstotkov svoje vrednosti. Kupci ob takšnih novicah raje čakajo Ljudje izgubljajo zaupanje O tem, ali vlada ravna pravilno ali ne, lahko razpravljamo, vsekakor pa je za uresničitev načrtov potreben čas. In ko čas teče, ljudje izgubljajo potrpljenje. In ko izgubljajo potrpljenje, prodajajo delnice, je dogajanje na Wall Streetu komentiral ekonomist Jim Awad. Predsednik finančne svetovalne službe Keith Springer pa je dodal Ljudje na levi in na desni počasi obupujejo, največji sovražnik ameriškega gospodarstva je postal pesimizem, vlada pa ne naredi dovolj, da bi preprečila ta strah. Bodo banke pristale v državni lasti? Na vlagatelje v ZDA vpliva tudi morebitno podržavljenje velikih bank. Obama sicer zatrjuje, da država o tem ne razmišlja, a bo finančno ministrstvo kljub temu v naslednjih dneh preverilo stanje v 20 največjih ameriških bankah. Če se bo izkazalo, da banke nimajo dovolj denarja, da bi se prebile skozi najhujše čase, možnost državnega lastništva le ni izključena, poroča dopisnica RTV Slovenija iz Washingtona Vlasta Jeseničnik. Vlagatelji se bojijo, da bodo banke, če se bodo velike izgube zaradi recesije nadaljevale, prisiljene v sprejem pomoči od države. Za zdaj je najbližje državni pomoči banka Citigroup, kjer naj bi država lastniški delež povečala na 40 odstotkov, za pomoč države pa naj bi znova zaprosila tudi zavarovalnica AIG, ki je od države že prejela 150 milijard dolarjev pomoči. Slabo tudi na Japonskem in v Evropi Glede na dogajanje so obeti slabi tudi na drugih borzah. Najpomembnejšemu japonskemu indeksu Nikkei grozi, da naj bi trgovanje na tokijski borzi končal na najnižji vrednosti v zadnjih 26 letih. Tudi indeksom na evropskih borzah po koncu ponedeljkovega trgovanja ne kaže najbolje.", "title": "Na borzah strašljivo utripajo rdeče številke", "keywords": "borza;vrednost;indeks;dow jones;nasdaq;tokio", "lang": "slovenian"}
{"body": "Nadzorniki prepričani, da ni bilo nezakonitosti Ministrstvo za gospodarstvo je v Pošti Slovenije začelo prekrškovni postopek, ker so bile ugotovljene nepravilnosti . Vodstvo naj bi si izplačevalo previsoke plače. V Pošti Slovenije naj bi predsedniku uprave Alešu Haucu vsak mesec izplačevali 2.300 evrov bruto plače preveč, saj naj bi napačno uporabili izračun plače, ki ga je predpisalo ministrstvo za gospodarstvo. Ker so na višino plače prvega moža vezane tudi druge plače vodilnih, so torej previsoke tudi njihove plače. Domnevne nepravilnosti je pred tedni razkril POP TV, da so zaznali neskladja, ki jih ne znajo pojasniti, pa je potrdila tudi ministrica za gospodarstvo Darja Radić. Po njenih besedah so za pojasnila zadolžili nadzorni svet družbe, ta pa jim je nato odgovoril, da sta dve pravi mnenji pokazali, da nezakonitosti ni bilo. Ministrstvo pregleduje pogodbe A ministrica je zdaj potrdila, da so v Pošti Slovenije začeli prekrškovni postopek, ali bodo šli v menjave nadzornikov, ki so podpisali pogodbo z vodilnimi, pa bodo videli skozi razvoj dogodkov. Na ministrstvu sicer pregledujejo več kot 222 pogodb in sproti, pri vseh nejasnostih ali nepravilnostih, nadzorne svete pozivajo, naj izračune pojasnijo ali pa prekrškovne postopke vodijo naprej. Ministrica je tudi obljubila, da bodo po koncu tega pregleda podali informacijo za javnost, koliko je bilo kršitev in kakšni bodo ukrepi, ki so opredeljeni z zakonom.", "title": "Previsoke plače ministrstvo začelo postopek v Pošti", "keywords": "Gospodarstvo", "lang": "slovenian"}
{"body": "Delavci Steklarne Luminus, ki so začeli stavko jo bodo prekinili in v petek odšli na kolektivni dopust. Tako so se odločili na podlagi zagotovil uprave podjetja. V Steklarni Luminos stavkajo. Zaposleni v Steklarni Luminos iz Slovenske Bistrice, ki so zjutraj začeli s stavko, bodo po dogovoru z upravo podjetja danes ob 14. uri prekinili stavko in v petek nastopili kolektivni dopust. Na delo se bodo vrnili 10. avgusta, do 14. avgusta pa naj bi dobili izplačane plače za maj in del regresa. Na delovnih mestih danes stavka okoli 80 delavcev, nekaj med njimi je tudi tistih, ki so bili sicer na čakanju na delo, je povedal predsednik podjetniškega sindikata Jože Bulf. Pojasnil je, da jim je uprava zjutraj sporočila, da so poravnani vsi doslej neplačani davki in prispevki, s čimer je družba izpolnila njihovo prvo stavkovno zahtevo, medtem ko druga stavkovna zahteva glede izplačila plač za maj in junij še ni izpolnjena. Uprava podjetja, ki jo vodi Darko Boršič, je delavcem danes napovedala, da bodo plače za maj in polovica letošnjega regresa izplačani do 14. avgusta, nato pa se bodo dogovorili, kako naprej, je pojasnil Bulf. Delavci so se po njegovih besedah strinjali, da s petkom nastopijo kolektivni dopust in do 14. avgusta počakajo na prva izplačila, nato pa se bodo odločali glede nadaljnjih aktivnosti. Steklarna, katere zaposleni so opozorilno stavkali že 16. julija letos, se s težavami sooča že nekaj mesecev. Od oktobra lani je v postopku prisilne poravnave, zaradi 50-odstotnega upada naročil pa je zadnje dni delalo samo okoli 80 od 130 delavcev, ostali so bili na čakanju na delo oz. na kolektivnem dopustu. Steklarna Luminos, ki je v zasebni lasti uprave podjetja, je v preteklosti poslovala pod okriljem Steklarne Rogaška.", "title": "Steklarna Luminus na kolektivni dopust", "keywords": "slovenija;slovenska;bistrica;steklarna;luminos;stavka", "lang": "slovenian"}
{"body": "M& Kot so po poročanju francoske tiskovne agencije AFP poudarili v družbi, je okoli 40 odstotkov vetrne električne energije v Veliki Britaniji proizvedene s Siemensovimi vetrnimi turbinami. Britanska vlada je že januarja sprejela projekt, po katerem naj bi se močno povečale vetrne elektrarne. Vlada si želi, da bi projekt \"prinesel\" četrtino električne energije k celotnemu kolaču elektrike do leta 2020. V uradu britanskega premiera so dejali, da bo Siemens vložil 80 milijonov funtov v razvoj vetrne elektrarne na morju, ki bo odprla okoli 700 delovnih mest. Gospodarski minister Peter Mandelson je naložbo pozdravil in dodal, da je Siemens na področju vetrne tehnologije vodilni na svetu. Investicija je po njegovem mnenju potrditev Velike Britanije kot destinacije za vlaganje v obnovljive vire energije.", "title": "Siemens bo v Veliki Britaniji gradil vetrno elektrarno na morju", "keywords": "gospodarstvo;ekonomija", "lang": "slovenian"}
{"body": "Zagotovila vodstva Soda, da bodo Muri še naprej stali ob strani, so cinizem najhujše vrste, pravi poslanec Žerjav. Mura ne potrebuje podpore, potrebuje rešitev, meni. Minister za delo, družino in socialne zadeve Ivan Svetlik se bo ob 15. uri sestal s prokuristom Mure Zdenkom Podlesnikom.Â Ta je pred odhodom v Ljubljano dejal, da ne pričakuje, da se bo vrnil z denarjem, temveč da bo dobil odgovor, kaj je še mogoče storiti pri reševanju podjetja. Po odstopu še zadnjega potencialnega rešitelja Mure država vlagateljev ne bo več iskala. Predsednik upravnega odbora Slovenske odškodninske družbe Sod Uroš Rotnik pa od vodstva tekstilnega velikana pričakuje nadaljnje aktivnosti s ciljem ohranitve čim večjega števila delovnih mesti. Sod bo Muri zagotovo tudi v prihodnje stal ob strani, je zagotovil. Podlesnik zadnji optimist? Murin prokurist Zdenko Podlesnik še verjame v projekt reševanja podjetja. V ponedeljek je predstavil nov predlog, ki predvideva manj potrebnih sredstev 6,5 namesto 11 milijonov evrov, pa tudi ohranitev 300 delovnih mest manj kot predhodni. To je edini predlog, ki je še v igri. O stečaju Podlesnik noče govoriti, dokler ne poskusi vseh drugih možnosti. Kot sem že večkrat povedal, bomo najprej šli v postopke, ki nam jih zakon nalaga glede matične družbe Mura, potem pa bomo videli, kako se bo to odrazilo na hčerah, je dejal. In število zaposlenih? Podlesnik pravi, da so že maja govorili o 1700 ljudeh in napovedali, da jih bo vsak mesec nekaj sto manj, konec junija je bilo to 1400, zdaj je to 1100 oziroma 1000. Proizvodna za zdaj teče naprej Sod po Podlesnikovih besedah pomaga pri zagotavljanju sredstev za plače, in sicer v manjšem delu. Kljub temu Podlesnik meni, da bodo uspeli izpolniti obljubo in v septembru izplačati plače. Proizvodnjo pa selijo tja, kjer bo tehnološko bolj zaokrožena in racionalnejša, je povedal. Proizvodnja bo tekla ta in prihodnji teden, je zagotovil Podlesnik. Naslednje tedne se bo postopoma ustavljala, nakar se bodo preselili in nadaljevali v zmanjšanem obsegu. Delavce iz ljutomerskega obrata bodo preselili v Mursko Soboto, vzporedno pa tečejo pogovori z interesentom, ki bo zaposlil približno 150 delavcev. Mislim, da je realna možnost, da se bo s 1. januarjem obnovila druga vrsta proizvodnje. Ponudba Švicarjev je bolj resna, kot so bile za celotno podjetje. Gre za podjetje, ki ima več tisoč zaposlenih in dobre poslovne rezultate, ki smo jih preverili in upam trditi, da je realna, seveda pa bodo morala biti izpolnjena njegova pričakovanja v takšni meri, da se bo za zadevo odločil. V dogovorih s švicarskim vlagateljem so po Podlesnikovih besedah dorekli, kakšno skupino ljudi želi in s kakšnimi kvalifikacijami. Cinizem najhujše vrste Mura, največje tekstilno podjetje v Evropi, zaposluje 3300 ljudi. Koliko časa še? Socialna bomba v Prekmurju vse bolj tiktaka. Foto Dare Čekeliš To je cinizem najhujše vrste, pa je Rotnikove besede, da bo Sod Muri stal ob strani, komentiral poslanec in predsednik SLS Radovan Žerjav. Mura ne potrebuje nekoga, ki bi ji stal ob strani, temveč nekoga, ki bo hitro, učinkovito in brez nepotrebnega oklevanja našel dolgoročno rešitev za to podjetje, ki so ga v nastalo situacijo potisnile ne le zaostrene razmere v slovenskem in svetovnem gospodarstvu, pač pa predvsem slabo vodenje družbe v preteklosti, je dejal. Zmotilo ga je tudi po njegovem mnenju neodgovorno prelaganje pričakovanj na upravo in nadzornike Mure. Popolnoma nesprejemljivo se mi zdi, da vodilni ljudje drugega največjega lastnika Mure izjavijo kaj takega. To pravzaprav pomeni, da so pripravljeni pustiti svojo lastnino, da propade. Čas je, da se začne država obnašati odgovorno do svojega lastnega premoženja in da potegne resne poteze tako v zvezi s podjetjem Mura kot še z marsikaterim drugim podjetjem v njeni lasti, meni Žerjav. Sedaj je september. Na časovno bombo, ki je Mura, sem opozarjal že januarja. Junija je počilo in slabe tri mesece kasneje še vedno nimamo rešitve za to podjetje, kljub vsem pozivom, ponujenim predlogom in rešitvam. Zanima me, kaj namerava država kot drugi največji lastnik storiti z Muro? Ali bo res predlagala najslabšo možno rešitev stečaj? Stečaj? Vse bolj kaže, da se bo to zares zgodilo. Mura je namreč tudi po ponedeljkovih pogajanjih ostala brez denarja. Skrivnostna skupina tujih in domačih vlagateljev je od reševanja družbe odstopila, pri čemer so navedli podoben razlog kot tisti, ki so nad Muro obupali pred njimi prevelika finančna in pravna tveganja. Država vlagateljev ne bo več iskala. Sod je le še zagotovil plače za avgust, potem pa od uprave pričakuje, da zanje poskrbi sama ali da ravna v skladu z zakonom, kar najbrž pomeni če sredstev ne bo, bo morala predlagati stečaj.", "title": "'Muro je treba rešiti, ne pa ji stati ob strani!'", "keywords": "mura;sod;žerjav;podlesnik;rotnik", "lang": "slovenian"}
{"body": "Vodstvo laške pivovarne zanika obtožbe malih delničarjev, ki pravijo, da se namerava Jadransko pivovarno za borih šest milijonov prodati kar njenemu prokuristu. Jadranska pivovarna Predstavniki Pivovarne Laško, katerim Društvo malih delničarjev očita, da želijo Jadransko pivovarno, v katero so zaradi negotove prihodnosti zaposleni pred dnevi direktorju preprečili vstop, prodati pod realno ceno, obtožbe ostro zanikajo. Poudarjajo, da je izklicna cena vsaj 10 milijonov evrov, saj je na to vrednost ocenjeno tudi zemljišče družbe. Laško Še vedno iščemo potencialne kupce Društvo malih delničarjev je namreč sporočilo, da naj bi po neuradnih informacijah Jadransko pivovarno za šest milijonov evrov kupoval njen prokurist Marko Sučić. V Pivovarni Laško te informacije sicer zanikajo in zatrjujejo, da kupnino v višini 10 milijonov evrov za Jadransko pivovarno, v katero so v zadnjih desetih letih vložili več kot 48 milijonov evrov, še vedno pričakujejo od potencialnih kupcev. Ob tem je morda še razumljivo, da bi nekateri špekulanti radi to premoženje kupili po nižji ceni, vendar to za lastnika ni sprejemljivo. Tovrstni interesi pa pojasnjujejo tudi pritiske, ki jih posamezniki vršijo na lastnike preko zaposlenih in sindikatov, navajajo v laški pivovarni. MDS Za kupca tudi dve jahti Iz MDS pa so še sporočili, da naj bi morebitni kupec Jadranske pivovarne, ki je lani poslovala s sedem milijonov evrov izgube, brezplačno dobil tudi dve jahti, ki sta na privezu v Splitu. Nekoč naj bi bilo teh jaht pet, a so tri medtem že odprodali. Foto Damjan Žibert Za spornimi nakupi stoji Boško Šrot? Predstavniki hrvaških malih delničarjev so odkrili presenetljivo povezavo med Tomažem Udrihom, ki je osem let vodil Jadransko pivovarno, in Sučićem, ki ju povezuje upravljanje v splitskem podjetju Družba za nepremičnine, katerega direktor je prav Udrih. Neuradno pa naj bi za tem podjetjem in omenjenim nakupom stal bivši prvi mož Pivovarne Laško Boško Šrot, ki ima očitno še veliko kapitala v tujini, pravijo v MDS. Slovenski in hrvaški mali delničarji skupaj nad sporne posle Poudarili so tudi, da je predsednik Društva MDS Rajko Stanković v torek gostil predstavnike Združenja malih delničarjev Jadranske pivovarne in pri tem so se dogovorili za začetek sodelovanja. Obe organizaciji bosta tako prevzeli aktivno vlogo v imenu malih delničarjev pri razčiščevanju spornih poslov , ki so pripeljali na rob propada nekdaj zelo uspešno podjetje. S tem niso bili oškodovani samo mali delničarji Jadranske pivovarne, ampak tudi Pivovarna Laško, ki je njena 99-odstotna lastnica, še menijo v MDS. 70 tisočakov za 4 milijone evrov vredno nepremičnino Na torkovem srečanju so predstavniki malih delničarjev ugotovili, da je zelo veliko spornih prodaj imetja na Hrvaškem po nenavadno nizkih cenah, za katere verjetno sedanje vodstvo Pivovarne Laško niti ni vedelo. Tako je bila npr. v Splitu nepremičnina, ki je bila ocenjena s strani zapriseženega cenilca na štiri milijone evrov, prodana za neverjetnih 70.000 evrov, kdo je pobral razliko, pa bodo morali ugotoviti revizorji, saj ta posel ni edini.", "title": "Laško zanika prepoceni prodajo Jadranske pivovarne", "keywords": "jadranska;pivovarna;boško;šrot;laško;mds;mali;delničar;delničarji", "lang": "slovenian"}
{"body": "Zaradi domnevnih nepravilnosti, ki jih je odkrila izredna revizija poslovanja Luke Koper sta odstopila še dva člana uprave - Marjan Babič in Boris Marzi. Veselko ostaja predsednik uprave. Nadzorniki Luke Koper so sejo prekinili in jo bodo nadaljevali čez dva tedna. Rezultati prvega kroga izredne revizije naj bi bili po neuradnih podatkih v finančnem smislu zaskrbljujoči, med drugim naj bi bil nenavaden nakup 10-odstotnega deleža v slovaškem podjetju TTI Trade Trans Invest. Neugodni pa naj bi bili tudi rezultati poslovanja v prvem polletju, saj naj bi Luka Koper beležila zmanjšanje pretovora in finančnih prilivov. Po več kot šestih urah se je končala seja nadzornega sveta Luke Koper. Sejo so brez zaključkov prekinili in jo bodo nadaljevali čez dva tedna. Tako se niso izrekli o poslovnem načrtu novega predsednika uprave Gregorja Veselka, ki so ga tik pred potekom mandata imenovali še stari nadzorniki, niti o izredni reviziji poslovanja v času, ko je podjetje vodil Robert Časar. Nadzorniki smo se seznanili z Veselkovo vizijo razvoja vodenja podjetja, vendar smo si vzeli nekaj časa, da o predstavitvi razmislimo, je odločitev nadzornega sveta pojasnil predsednik nadzornega sveta Janez Požar. Do prihodnje seje bo tako znano, ali je Veselko nadzornike s predlaganimi ukrepi prepričal, ali pa bodo tudi njemu predlagali odstop. Veselko odločitev nadzornega sveta komentira kot korektno. Zatrdil je še, da verjame v program, ki ga je danes predstavil nadzornikom, o tem, ali bi morebiti pristal na to, da bi v upravi sodeloval le kot član, pa ni želel govoriti. Program za sanacijo pristanišča, ki ga je danes predstavil Veselko, aktivnosti Luke Koper po njegovih besedah ponovno usmerja k njeni osnovni dejavnosti, torej pristaniškemu sistemu. Luka Koper se iz zalednih terminalov kljub temu ne namerava umakniti. Razmišljamo tudi o dezinvesticijah, je še dejal Veselko. Sta pa danes odstopila še dva člana uprave, in sicer Marjan Babič in Boriz Marzi. Oba sta ponudila svoj odstop, ki ju je uprava sprejela. S članoma uprave Marjanom Babičem in Borisom Marzijem so nadzorniki, kot je dejal Požar, dosegli sporazum o prekinitvi pogodbe, in jima predlagali tromesečni odpovedni rok. Menimo, da nekdo, ki je bil tako obremenjen s posli prejšnje uprave, nima več prostora v naši viziji družbe, je odločitev pojasnil Požar.", "title": "Luka Koper Odstopila še dva 'stara' nadzornika", "keywords": "luka;koper;nadzorni;svet;odstop;nepravilnost;marjan;babič;boris;marzi", "lang": "slovenian"}
{"body": "Tokrat je zaradi megle zaprt zgornji del smučišča Krvavec. Bralec opozarja, da vidnost niti na spodnjem delu ni dovolj dobra. \"Za varnost je poskrbljeno, zaradi zmanjšane vidljivosti zaradi megle pa obratujejo naprave samo na spodnjem delu,\" je za zurnal24.si pojasnil Luka Vrančič iz RTC Krvavec. O delnem zaprtju so začeli obveščati še pred začetkom obratovanja. Kako se je spreminjala zamegljenost, si lahko ogledate na tej povezavi. Obratujejo naprave v spodnjem delu: - štirisedežnica Tiha dolina, - dvosedežnica Kriška planina, - enosedežnica Gospinca in otroška vlečnica Luža. Na nas pa se je obrnil bralec, ki pravi, da razmere niti v spodnjem delu okoli 11. ure niso bile primerne za smučanje. \"Videl nisem niti zastavic, ki označujejo rob smučišča, pred menoj je nekdo padel, če ne bi plužil, bi ga lahko zadel v glavo. Takoj sem se odpravil dol,\" pravi bralec. Na blagajni je poskušal dobiti denar nazaj, toda povedali so mu, da nimajo prakse, da bi zaradi vremena vračali denar. Na vprašanje, zakaj niso smučišča zaprli v celoti, saj varno smučanje ni možno, pa so odgovorili, da o tem odloča nadzornik. To sezono že zaprli celo smučišče Vrančič pravi, da je varnost na prvem mestu: \"Če bi ocenili, da ni varno, bi bilo smučišče absolutno zaprto, tako kot se je letos to zaradi vetra že zgodilo. Ko razmere niso primerne, smo primorani smučišče zapreti. Danes so ocenili, da je varno. Na smučišču so tudi nadzorniki, ki so usposobljeni za ocenjevanje razmer.\" Če pride do take situacije, kot je danes – da je torej možno smučati le na polovici smučišča –, je od letos prilagojena tudi cenovna politika: karto namreč lahko obiskovalci kupijo 20 odstotkov ceneje.", "title": "Megla zaprla del Krvavca", "keywords": "krvavec;smučanje", "lang": "slovenian"}
{"body": "maribor - Vodstvo Nove kreditne banke Maribor (NKBM) bo pogodbo o dokapitalizaciji in s tem o prevzemu srbske Credy banke iz Kragujevca podpisalo v petek, so danes prek spletnih strani Ljubljanske borze sporočili iz NKBM. Kot so še zapisali, bodo podrobnosti o tem podali po opravljenem podpisu pogodbe. Kot je pretekli teden pisal srbski časnik Danas, bo v petek sklicana skupščina Credyja, na kateri bodo sprejeli vse odločitve glede privatizacije banke. Banko bodo privatizirali z dokapitalizacijo, pri kateri bo NKBM sodelovala z desetimi milijoni evrov. Dodatno naj bi NKBM v Credy banko vložila še 20 milijonov evrov. Nadzorniki NKBM so konec januarja dali soglasje za kapitalski vstop v Credy banko. Upravo so zadolžili, da zaključi pogajanja z večinskim lastnikom srbske banke in izvede vsa potrebna opravila za kapitalski vstop NKBM v omenjeno banko, s katerim bi v njej pridobili večinski delež.", "title": "NKBM v petek uradno prevzema Credy banko", "keywords": "gospodarstvo;ekonomija", "lang": "slovenian"}
{"body": "Ena izmed mogočih rešitev Peka je ponovna dokapitalizacija Tržiškemu Peku, ki letos praznuje 110 let delovanja, grozi propad. Ta bi sprožil pravo socialno bombo v nekdaj močnem industrijskem središču na Gorenjskem. Dejstvo je, da je v Sloveniji, na Gorenjskem in tudi v Tržiču kopica podjetij v težavah. Peko je v tem trenutku najbolj izpostavljen, a je le vrh ledene gore, je povedal tržiški župan Borut Sajovic, ki je prepričan, da je to posledica tega, da gospodarsko okolje v Sloveniji ni spodbudno. Težava je tudi nedelujoč bančni sistem, ki ne omogoča reševanja podjetij, je dejal Sajovic, ki meni, da so pogoji za gospodarjenje v tujini boljši kot pri nas. Tržič je bil pred leti uspešno industrijsko središče, ogromne proizvodne površine nekdanjih velikih tovarn pa zdaj bolj ali manj samevajo. Leta 2004 se je po prevzemu Svilanita iz Tržiča preselila Bombažna predilnica in tkalnica Tržič. Tržič pa je izgubil 130 delovnih mest in dobil 40.000 kvadratnih metrov praznih tovarniških hal. Zaradi stalnega krčenja proizvodnje v Peku je praznih tudi za najmanj 13.000 kvadratnih metrov njegove proizvodne in poslovne stavbe. Peko je na svojem vrhuncu zaposloval 5.000 ljudi, danes pa je v Tržiču še okrog 300 zaposlenih, 100 delavcev ima zaposlenih v trgovski mreži in 400 v hčerinskih podjetjih v tujini. Prostori so pripravljeni za gospodarsko dejavnost, a žal nimamo podjetnih ljudi z minimalnim kapitalom. To je glavna težava nekdanjih delovno intenzivnih, industrijskih območij, je še razložil Sajovic. V novo poslovno cono v Žirovnici se je lani preselilo podjetje nemškega lastnika Saxonia-Franke s skoraj 60 zaposlenimi. V Tržiču ima tudi še vedno sedež in upravljanje skupina Cablex, ki se je razvila v multinacionalko z več kot 1.100 zaposlenimi in sedmimi proizvodnimi enotami v Evropi in na Kitajskem. Propad Peka bi sprožil socialno bombo Propad Peka bi zamajal tudi podobo Tržiča kot kraja z bogato čevljarsko tradicijo, ki vsako leto gosti Šuštarsko nedeljo. Tradicijo bi lahko še vzdrževali manjši podjetniki, ki se ukvarjajo s proizvodnjo, prodajo in distribucijo obutve ter večinoma izhajajo prav iz Peka. Med njimi je tudi uspešno družinsko podjetje Migi, ki proizvaja tudi ortopedsko obutev, lani pa je zaposlilo pet novih sodelavcev, tako da je bilo konec leta v podjetju 13 zaposlenih. Ta podjetja pa bi lahko ponudila zaposlitev za katerega izmed presežnih delavcev Peka, če se ta znajde v stečaju ali prestrukturiranju. Propad Peka, ki je trenutno največje tržiško podjetje, bi sicer pomenil pravo socialno bombo. Delavci Peka, katerih povprečna starost je okrog 50 let, so le težko zaposljivi. Kar tretjina delavcev je tudi povsem brez izobrazbe oziroma imajo končano le osnovno šolo. Delo v svoji panogi bi le težko našli, saj med večjimi obutvenimi podjetji v regiji deluje le še Alpina. Že leta 2004 je namreč propadel še en velikan gorenjske čevljarske industrije, Kranjska Planika, kjer je delo izgubilo okrog 700 ljudi, pozneje pa se je iz stečajnega postopka izvilo Planikino zdravo jedro v Turnišču. Tamkajšnji proizvodni obrat je kupilo nemško podjetje Meindl in obdržalo 250 zaposlenih. Edino večjo naložbo v zadnjem času je Peko izvedel lansko jesen, ko je pol milijona evrov vložil v nov stroj za hčerinsko podjetje PGP, ki se ukvarja z izdelavo podplatov in je pri poslovanju uspešno. Omenjena družba z okrog 80 zaposlenimi bi se tako morda lahko ohranila kot zdravo jedro Peka. Edina rešitev dokapitalizacija? Za Peko je pripravljen tudi načrt finančnega in poslovnega prestrukturiranja, ki ga je vodstvo pripravilo pred dvema letoma, na njegovi podlagi pa je država podjetje že dokapitalizirala. Ena izmed možnosti tokratnega reševanja Peka je ponovna dokapitalizacija, pri čemer pa mora biti država pazljiva, da ne bi kršila evropske zakonodaje. Že pri prejšnji dokapitalizaciji, ki je bila konec leta 2011, bi potrebovali strateškega partnerja, da ne bi veljala za nedovoljeno državno pomoč. Druga možnost pa se kaže tudi konverzija bančnih terjatev v lastniške deleže, kar je prejšnji teden izpostavil tudi minister za gospodarski razvoj in tehnologijo Stanko Stepišnik.", "title": "Propad Peka bi najverjetneje sprožil socialno bombo v Tržiču", "keywords": "Gospodarstvo", "lang": "slovenian"}
{"body": "Aviofun je poravnal celotno kupnino za mariborsko letališče, ki je znašala 700.000 evrov. Direktor Aviofuna je s pomočjo banke denar zagotovil sam, saj ni želel ogroziti dogovorjenega posla. Aerodrom Maribor Podjetje Aviofun iz Libelič je plačalo še preostali del kupnine za Aerodrom Maribor v višini 630.000 evrov. Skupaj z že prej plačano aro je tako kupnina znašala 700.000 evrov, je potrdil stečajni upravitelj Prevent Globala Boris Kastivnik. Rok za plačilo kupnine bi se iztekel 15. avgusta, direktor Aviofuna Damjan Cehner pa je za časopis Večer pojasnil, da je denar zagotovil sam v sodelovanju s tujo banko, saj s čakanjem na denar tujih sovlagateljev ni želel ogroziti posla. Po podpisu prodajne pogodbe 15. maja se mu je zdelo ključno, da ne tvega potencialnih nadaljnjih zapletov, h nakazilu kupnine pa ga je spodbudila tudi v ponedeljek sprejeta dokončna potrditev slovenjgraškega sodišča, da je soglasje k prodaji pravnomočno. Tako je mariborsko letališče po dolgotrajnem postopku končno dobilo novega lastnika. Stečajni upravitelj mora zdaj obvestiti sodišče o plačani kupnini, potem pa je na potezi sodišče, da naredi vse potrebne korake, da se spremeni družbenik v sodnem registru. Na nezavezujoč razpis za nakup letališča, ki se je iztekel 22. januarja letos, so se prijavili štirje potencialni kupci. Po naknadnih pogajanjih je bilo dogovorjeno, da ga je lahko zdaj kupil Aviofun. S predlagano prodajo in višino kupnine se je v postopku strinjal ločitveni upnik na tem premoženju Prevent Globala Eurocity Janka Zakeršnika. Celotni upniški odbor Prevent Globala pa se s tem ni strinjal. Mnenje odbora za Okrožno sodišče v Slovenj Gradcu, ki vodi stečaj, ni zavezujoče, zato je sodišče s predlagano prodajo soglašalo. Na sklep sodišča se je na višje sodišče pritožila mariborska družba Skupina Optima, ki je v stečajnem postopku prevzela terjatve enega od upnikov in s tem pridobila možnost pritožbe. Višje sodišče je pritožbo zavrglo, saj niso bili izpolnjeni vsi postopkovni pogoji.", "title": "Aviofun plačal celotno kupnino za mariborsko letališče", "keywords": "maribor;aviofun;letališče;prevent;global;stečaj;nakup;kupnina;plačilo", "lang": "slovenian"}
{"body": "Brdo pri Kranju - Slovenija in Slovaška imata komplementarni gospodarstvi, s sodelovanjem pa bi lahko pripomogli k hitrejšemu gospodarskemu okrevanju, sta udeležencem slovensko-slovaškega gospodarskega foruma na Brdu pri Kranju sporočila generalni sekretar Gospodarske zbornice Slovenije Samo Hribar Milič in njegov slovaški kolega Martin Hrivik. Po Hribar Miličevih besedah Slovenija že kaže prve znake okrevanja, čeprav nekateri o tem še nočejo javno govoriti. Med komplementarnimi področji je izpostavil Luko Koper na slovenski strani in slovaške dobre izkušnje s tujimi vlagatelji, ob koncu pa je najavil še eno podobno konferenco v Bratislavi. Hrivik je uvodoma spomnil na podobni zgodbi o uspehu - obe državi sta v nekaj letih po osamosvojitvi postali članici Evropske unije in del območja evra. Prav skupne integracije pa po njegovem še bolj spodbujajo bilateralne odnose med obema državama. Tudi sicer sta državi geografsko blizu, zato za Hrivika ni čudno, da se je izmenjava med državama v petih letih podvojila. Tako Hribar Milič kot njegov slovaški kolega upata, da je gospodarska kriza trend rasti samo začasno upočasnila in da se bo kmalu nadaljeval. Udeležence foruma sta pozvala, naj ga izkoristijo v svoj prid, na naslednjem srečanju v Bratislavi pa naj se potrdi, da je bil storjen korak naprej. Slovenija je po podatkih Javne agencije Republike Slovenije za podjetništvo in tuje investicije iz Slovaške v zadnjih petih letih sicer uvažala predvsem železo, jeklo, vozila, stroje in električne aparate, izvažala pa stroje, kemične proizvode, pohištvo, farmacevtska sredstva in elektronske naprave.", "title": "Slovaška in slovenska gospodarska zbornica v sodelovanju vidita hitrejši izhod iz krize", "keywords": "gospodarstvo;ekonomija", "lang": "slovenian"}
{"body": "Prenova pomola. Dvigalo bo prestavljeno v Sečo, je odločen župan. Iz leta 1943 Obnovljeno. Dvigalo so naredili v italijanskem Trbižu za mehanično delavnico Licia Bencija, ki ga je uporabljal za dvigovanje na kraju, kjer sta zdaj carina in mejna policija. Leta 1972 so ga premaknili na današnje mesto in leta 2004 temeljito obnovili. Od razpisanega 4,8 milijona evrov nepovratnih, predvsem evropskih sredstev za ureditev ribiških pristanišč v treh obalnih mestih je bila Piranu odobrena polovica oziroma 2,4 milijona evrov. Predvidena naložba v piranski mandrač je sicer v celoti vredna 3,5 milijona evrov. Še pred začetkom del pa so v Piranu že razburjeni ribiči in ljubitelji dediščine. Nepotrebno se jim zdi odstranjevanje starega ribiškega dvigala. “Je naša tehnična dediščina, je pri roki in je brezhibno, uporabljamo ga vsi. Je naše – od vse redkejših ribičev ter drugih, ki tu še vztrajamo in živimo od morja. Gre za še en korak k našemu izginotju,” naštevata ribiča Milan Pevc in Goran Pahor, ki si prizadevata tudi za ohranitev izginjajoče avtentičnosti Pirana. Poudarjata, da so podobna dvigala prepoznavni znak mandračev vseh starih sredozemskih ribiških mest. 3,5-milijonska naložba v obnovo pomola bo odnesla dvigalo. V novo podobo ne spada Da ob obnovi ribiškega pomola načrtujejo tudi odstranitev dvigala, ki naj bi ga nadomestili s teleskopskim viličarjem oziroma dvigalom za plovila, potrjujejo tudi v kabinetu župana Tomaža Gantarja. “Vse, kar je povezano z dvigalom in popravilom plovil ob njem, povzroča tudi onesnaževanje okolice in ne spada v podobo prenovljenega dela mandrača. Zato bo prestavljeno v Sečo,” je odločen župan. Ponudbe izvajalcev bodo odpirali prihodnji četrtek, dela bodo začeli po turistični sezoni, končana pa naj bi bila predvidoma aprila prihodnje leto.", "title": "Pirančani ga ne dajo", "keywords": "primorska;regija;področje;piran;mesto;vas;ribiči;oseba", "lang": "slovenian"}
{"body": "Škofja Loka - Nekaj več kot štiristo zaposlenih v Loški tovarni hladilnikov (LTH) bi moralo glede na kolektivno pogodbo plače dobiti 18. januarja, namesto denarja pa jih je pričakalo le obvestilo uprave, da plač do konca meseca še ne bo. LTH je že nekaj let v krizi tako glede poslovanja kot menjave lastnikov. Jeseni je del lastništva prodal nekdanji direktor Gorenja Jože Stanič, do 40-odstotnega deleža pa je prišel Miloš Kodre oziroma njegovo podjetje Agovit, ki je z okoli dvema milijonoma evrov eden največjih upnikov LTH. Miloš Kodre je takrat na mestu direktorja zamenjal Antona Vasjo Dovšaka in obljubil dokapitalizacijo podjetja. To naj bi 31. januarja potrdila tudi skupščina, dokapitalizacijo v višini enega milijona evrov naj bi izvedli Kodre, pomočnik uprave Primož Pegam ter Jože in Borut Stanič, ki bi tako obvladovali 80 odstotkov podjetja, delež malih delničarjev pa bi padel na enajst odstotkov. Miloš Kodre včeraj za Dnevnik ni bil dosegljiv. Predsednik sindikata David Švarc je pojasnil, da so odnosi z novim vodstvom zelo slabi, direktor je namreč za sindikat nedosegljiv. \"Težave s plačami so se pojavile že pred dvema letoma, a smo bili z nekdanjim direktorjem vedno v dogovoru, zadnjega pol leta so bile plače redne. 21. decembra lani smo ustavili proizvodnjo, na delo smo prišli šele 9. januarja in dobili obvestilo, da plače ne bo, ker smo imeli kolektivni dopust, kar je povsem nelogično. Delavci nasploh pogosto ne vemo, ali naj naslednji dan sploh pridemo v službo. Menda podjetje posluje z več kot milijonsko izgubo, delavce pa najbolj skrbi, da bodo plače začele redno zaostajati, ta denar pa lahko hitro izgine,\" je pojasnil sindikalist David Švarc. Delavce skrbi predvsem zaradi tega, ker je lastnik podjetja postal njegov največji upnik, mnogi so tako prepričani, da bo - logično - najprej poskrbel za vrnitev dolga samemu sebi in šele nato za dobro poslovanje podjetja.", "title": "V Loški tovarni hladilnikov brez plač", "keywords": "gospodarstvo;ekonomija", "lang": "slovenian"}
{"body": "Napaka lahko v skrajnih primerih povzroči požar Eden največjih izdelovalcev avtomobilov BMW je odpoklical 1,3 milijona svojih avtomobilov zaradi težave z izolacijo akumulatorskega kabla. Odpoklicani so BMW-ji serije pet in šest, narejeni med letoma 2003 in 2010. V nekaterih primerih je možna napačna lega akumulatorskega kabla v prtljažnikih teh vozil. To ima lahko za posledico nedelovanje električnega sistema, nevžig vozila in v nekaterih primerih požar, je BMW zapisal v izjavi in dodal, da so prejeli devet poročil o napaki, a jim sicer ni znan noben incident, ki bi nastal zaradi tega, oziroma nobena morebitna poškodba ljudi. BMW bo o težavi obvestil lastnike vozil. Popravilo v BMW-jevih pooblaščenih mehaničnih delavnicah naj bi trajalo okoli 30 minut in bo brezplačno. V začetku meseca je BMW poročal o rekordnem dobičku za leto 2011. Dobiček podjetja je lani poskočil za 51 odstotkov, na 4,9 milijarde evrov. Prodaja je narasla za 14 odstotkov, na 68,82 milijarde evrov.", "title": "BMW po vsem svetu odpoklical 1,3 milijona svojih vozil", "keywords": "Gospodarstvo;Zabava;Avtomobilizem", "lang": "slovenian"}
{"body": "Vlagati v poslovno izobrazbo ni bilo nikoli pomembneje, kot je danes. Sposobnost, da se spoprimemo z izzivi na trgu, in zmožnost hitrega prilagajanja na nove situacije je postalo vprašanje obstanka podjetja oziroma posameznika v podjetju. Foto arhiv naročnika Eden izmed odgovorov na zahteve tržišča je tudi MBA šolanje. Prav zato omogočamo slovenskim menedžerjem 12 štipendij, mednarodno akreditiranih MBA programov v vrednosti 105.000 EUR! Štipendije podeljujemo za programe na COTRUGLI Business School, ki ima centra v Zagrebu in Beogradu ter pisarni v Ljubljani in Sofiji, ter je do sedaj v regiji izobrazila preko 10.000 uspešnih menedžerjev. Kako do štipendije? Zadnji rok za prijavo je sreda, 6. 6., zato se prijavite čim prej! Prijavite se lahko na enega od dveh programov 1. Executive MBA program za kandidate z vsaj 5 let ustreznih delovnih izkušenj, 2. MBA program za kandidate z vsaj 3 leti delovnih izkušenj. Po elektronski prijavi tukaj dobite prijavni obrazec na vaš elektronski naslov. Izpolnjeni obrazec v angleškem jeziku vrnite po elektronski pošti. Foto arhiv naročnika Kaj prinese MBA udeležencu? Cilje MBA programov je razvoj vodstvenih kompetenc udeleženca. Poleg tega MBA udeležencem zagotavlja potrebna znanja za vodenje podjetij od financ in HR menedžmenta do marketinga in prodaje. Aktualna poslovna znanja, osebni razvoj in poslovna mreža z regionalnimi udeleženci predstavljajo prednosti na trgu dela. V COTRUGLI Business School pravijo, da je 33 % udeležencev programov na osnovi mreže, ki so jo ustvarili znotraj svoje generacije, že v času usposabljanja zamenjalo službo. Struktura MBA programa Prednost MBA programa na COTRUGLI Business School je, da se ga lahko odlično usklajuje z delovnim časom. Letno je potrebno za udeležbo investirati 10 delovnih dni. Executive MBA program se odvija enkrat mesečno od petka do nedelje, MBA program pa enkrat na dva meseca v enotedenskem bloku. Pogoji za sodelovanje na izboru štipendije za Executive MBA program &bull, zaključena fakulteta &bull, aktivno znanje angleškega jezika &bull, najmanj 5 let ustreznih delovnih izkušenj Pogoji za sodelovanje na izboru štipendije za MBA program &bull, zaključena fakulteta &bull, aktivno znanje angleškega jezika &bull, najmanj 3 leta delovnih izkušenj Rok za prijave 6. 6. 2012. Povezava na prijave www.cotrugli.eu/scholarships_slovenia", "title": "Vlaganje v poslovno izobrazbo daje najvišje obresti", "keywords": "Vlaganje;v;poslovno;izobrazbo;daje;najvišje;obresti;pr;sporočilo", "lang": "slovenian"}
{"body": "S humanitarnim projektom 10 krogov za 10 nasmehov so zbrali 14 tisoč evrov. Tekli so v Hrastniku, Brežicah, Celju, Murski Soboti, Mariboru, Slovenj Gradcu, Kopru, Vipavi, Kranju in Ljubljani. Pobudnik projekta Matej Markovič se je odločil združiti ekstremni šport s humanitarnostjo. V desetih zaporednih dneh je vsakič v drugem kraju pretekel maraton. Cilj je bil zbrati donacije za pomoč otrokom v stiski. Srce parajoče zgodbe desetih otrok smo predstavili tudi na našem portalu. Organizatorji so skupaj zbrali skoraj 14 tisoč evrov. Največji obisk je bil na zaključni prireditvi v Ljubljani, kjer je teklo preko 250 ljudi. Na stadionih so se tekačem pridružili tudi mnogi športniki. Med njimi Robert Kranjec, Mitja Kosovelj, Tadeja Brankovič Likozar, Zlatko Dedič, Jure Vran, Tine Poklar, Brigita Langerholc, Neža Mravlje in Gregor Stegnar.", "title": "Za 10 nasmehov zbrali 14 tisočakov", "keywords": "humanitarna akcija;Matej Markovič;", "lang": "slovenian"}
{"body": "Vidna dobra znamenja okrevanja Evropski komisar za denarne in gospodarske zadeve Olli Rehn je na srečanju z ministrom za finance Francem Križaničem pohvalil reformna prizadevanja slovenske vlade. Še posebej je Rehn pohvalil konsolidacijo izdatkov, nacionalni fiskalni okvir in predloge za pokojninsko reformo. Rehnov tiskovni predstavnik Amadeu Altafaj Tardio je dejal, da je bilo srečanje v Bruslju prijateljsko in konstruktivno. O gospodarskih razmerah v Sloveniji so v komisiji dejali, da so po lanskem velikem padcu rasti zdaj vidna dobra znamenja okrevanja, kar se izraža tudi v pred kratkim objavljeni jesenski gospodarski napovedi komisije. V torek je na sporedu zasedanje finančnih ministrov Evropske unije. Minister Križanič pogovorov z Rehnom ni želel komentirati.", "title": "Rehn pohvalil slovenske vladne reforme", "keywords": "Gospodarstvo;Evropska unija", "lang": "slovenian"}
{"body": "Kopica cenovnih sprememb V slovenskih denarnicah verjetno vlada nekaj zmede, saj nedelja prinaša kopico sprememb cen. Zavarovalnice z današnjim dnem zvišujejo premije dopolnilnega zdravstvenega zavarovanja. Premije zavarovanj brez popusta tako po novem znašajo med 28,62 in 29,42 evra. Komercialne zdravstvene zavarovalnice so se za dvig premij odločile zaradi varčevalnih ukrepov na področju zdravstva, ki so bili sprejeti v okviru zakona za uravnoteženje javnih financ. Vzajemna premijo dopolnilnega zdravstvenega zavarovanja zvišuje za štiri evre in bo po novem znašala 28,62 evra na mesec. Zdravstvena zavarovalnica Triglav je povišala premijo za 3,43 evra in bo znašala 29,42 evra mesečno, premija s triodstotnim popustom pa 28,54 evra mesečno. Zavarovalnica Adriatic Slovenica pa je povišala mesečno premijo za 2,89 evra in znaša 29,38 evra, premija s triodstotnim popustom pa 28,50 evra oz. 2,80 evra več mesečno. Del varčevalnih ukrepov prenaša breme financiranja določenih zdravstvenih storitev z Zavoda za zdravstveno zavarovanje Slovenije ZZZS na komercialne zavarovalnice oz. na dopolnilno zdravstveno zavarovanje. Sodeč po podatkih v finančnem načrtu Zavoda za zdravstveno zavarovanje Slovenije ZZZS se bodo tako stroški prostovoljnih zdravstvenih zavarovanj predvidoma zvišali za 35,66 milijona evrov. Komercialne zavarovalnice zato zviševanje premije ocenjujejo kot neizbežno. Dražje cigarete ... Zaradi zvišanja trošarin so cigarete z današnjim dnem dražje. Tako je treba po novem za zavojček cigaret znamke Boss Classic odšteti 2,90 evra, za cigarete znamke West Red pa tri evre. Za povprečno 10 centov so dražje tudi druge cigarete, ki jih proizvaja Tobačna Ljubljana, so navedli v družbi. Drobnoprodajna cena cigaret se je v povprečju zvišala za 10 centov. Trošarine za cigarete se z današnjim dnem povečujejo z najmanj 86 evrov za tisoč kosov cigaret na najmanj 90 evrov za tisoč kosov, kar predstavlja 4,6-odstotno povečanje. Trošarine se bodo v prihodnjih šestih mesecih sicer zvišale še dvakrat - na 94 evrov za tisoč cigaret s 1. oktobrom in na 97 evrov s 1. januarjem 2013. Z zvišanjem trošarin želi vlada zagotoviti dodatna sredstva za uravnoteženje javnih financ. ... cenejše gostovanje v mobilnih omrežjih. Z današnjim dnem začne veljati nova uredba EU-ja o gostovanju v mobilnih omrežjih, s katero se bo znatno pocenila uporaba interneta prek mobilnega telefona za dostopanje do zemljevidov, videoposnetkov, fotografij, družabnih omrežij in elektronske pošte med potovanjem po drugih državah članicah EU-ju. Veljati začnejo tudi nižje cene klicev. Cene odhodnih klicev so se znižale na največ 29 centov, za prejete klice na največ osem centov na minuto, za SMS-e na največ devet centov, za prenos podatkov pa na največ 70 centov na megabajt brez upoštevanja DDV-ja. Pravila EU-ja o gostovanju z današnjim dnem določajo tudi omejitev podatkovnega gostovanja pri 50 evrih brez DDV-ja, če se uporabnik ne bo sam odločil za višji ali nižji znesek omejitve. To pa ni zadnje nižanje cen mobilnega gostovanja. Julija 2013 se bodo cene odhodnih klicev znižale na največ 24 centov na minuto, julija 2014 pa na največ 19 centov na minuto, medtem ko so bile do danes omejene na največ 35 centov na minuto. Cene SMS-sporočil se bodo julija 2013 znižale na največ osem centov, julija 2014 pa na največ šest centov, medtem ko so bile do zdaj omejene na 11 centov. Cene prenosa podatkov pa se bodo julija 2013 znižale na največ 45 centov na megabajt, julija 2014 pa na največ 20 centov na megabajt, medtem ko do zdaj teh omejitev ni bilo. Razkošje na štirih kolesih Z današnjim dnem se uvaja dodaten davek za osebna motorna vozila s prostornino motorja nad 2500 kubičnih centimetrov. Po novem so dodatno obdavčena tudi motorna kolesa z motorji nad 1.000 kubičnimi centimetri. Davek se bo obračunaval za vozila, ki bodo prvič registrirana v Sloveniji. Dodatni davek se bo obračunal od prodajne cene posameznega motornega vozila brez davka na dodano vrednost hkrati z običajnim davkom na motorna vozila. Višina dodatne davčne obveznosti je odvisna od prostornine motorja motornega vozila in je določena progresivno. Začne se z osmimi odstotki za avtomobile in bivalne avtomobile s prostornino motorja 2.500 kubičnih centimetrov in se nato v več korakih zvišuje do 16 odstotkov za vozila, katerih motor ima prostornino 4.000 kubičnih centimetrov in več. Za motorna kolesa in kolesa z motorjem bo dodatni davek, ki bo znašal pet odstotkov, veljal, če znaša prostornina motorja najmanj 1.000 kubičnih centimetrov. Dodatni davek na t. i. luksuzna motorna vozila predvidevajo spremembe zakona o davku na motorna vozila, ki jih je vlada vključila v zakon za uravnoteženje javnih financ. Po ocenah vlade se bo s tem v proračun steklo dodatnih sedem milijonov evrov, kar je slaba petina zneska, ki se je od davka na motorna vozila zbrala v proračunu do zdaj.", "title": "Razkošje na kolesih, tobak, zavarovanje, telefon nove cene so tu.", "keywords": "Gospodarstvo", "lang": "slovenian"}
{"body": "Žurnalov dan se je zaključil. Zdaj je na vrsti uresničitev idej, ki smo ji danes oblikovali skupaj z našimi bralci, poslovnimi partnerji, oglaševalci, direktorji podjetij in mnenjskimi voditelji. Čeprav je bil takšen dogodek, kot je bil današnji Žurnalov dan, prvi tak dogodek v Sloveniji, je rezultat odličen. Zbralo se nas je 60 udeležencev z vseh vetrov, a vsi pomembni za Žurnal. Sprva malce presenečeni povabljeni, ki so izvedeli, da dogodek nima vnaprej določenega urnika kot klasični dogodki, ampak ga bomo ustvarili skupaj, in da lahko vsak predlaga temo za debato in lahko kadarkoli odide ali spremeni skupino, v kateri debatira, če izgubi zanimanje za temo, so se kmalu opogumili. Vsi enakopravni Padati so začeli predlogi in v manj kot pol ure smo udeleženci ustvarili praktično nevede seznam tem, ki so se nanašale na razvoj Žurnalovih medijev v prihodnosti, in se razdelili v skupine glede na to, katere teme so nas zanimale. Debata, v kateri je vsem priznana strokovnost in ni nihče bolj usposobljen za določeno temo kot nekdo drug, se je uspešno razvila. Bralci, oglaševalci, direktorji podjetij, mnenjski voditelji, poslovni partnerji in novinarji so skupaj oblikovali kar 14 konkretnih predlogov za še bolj uspešno prihodnost Žurnala. Med 14 predlogi smo zbrani določili tri tiste, ki so najpomembnejši in morajo biti prvi na dnevnem redu, potem pa so na vrsti ostali. Vse predloge bomo zdaj res temeljito preučili in morda bo že naslednja sprememba, ki jo boste opazili, rezultat današnjega Žurnalovega dneva. Upamo, da se bomo še kdaj zbrali predstavniki tako različnih skupin, ki pa smo vsi povezani z Žurnalom in zato ključni za njegovo prihodnost.", "title": "Začrtana Žurnalova prihodnost", "keywords": "žurnalov dan", "lang": "slovenian"}
{"body": "Nekdanji finančni minister Križanič meni, da dela Janševa vlada z načrti o oblikovanju Slovenskega državnega holdinga velik korak nazaj. Zgodba glede dokapitalizacije NLB je kompleksna, odgovornosti ministra za finance Šušteršiča pa v tem primeru ne vidi. Franc Križanič Nekdanji finančni minister Franc Križanič meni, da dela vlada premierja Janeza Janše z načrti o oblikovanju Slovenskega državnega holdinga velik korak nazaj. Zgodba glede dokapitalizacije Nove Ljubljanske banke NLB je kompleksna, odgovornosti ministra za finance Janeza Šušteršiča pa v tem primeru ne vidi, je dejal v pogovoru za današnji Večer. Agencija za upravljanje kapitalskih naložb RS AUKN je po mnenju Križaniča v ožjem smislu uresničila pričakovanja, saj je s skrbnejšim nadzorom vplivala na izboljšanje poslovnih rezultatov. Torej je sledila zaščiti slovenskega interesa na področju, kjer imamo podjetja s stabilnim lastništvom, je dejal. AUKN je v primeru slabih rezultatov vztrajala pri menjavah članov nadzornih svetov in uprav. Pri tem je bila včasih uspešna, drugič tudi ne. Ni bila uspešna pri NLB. Kako je bila uspešna pri Novi Kreditni banki Maribor, se bo pokazalo, je dejal Križanič, ki je bil finančni minister v vladi premierja Boruta Pahorja. Meni, da je bila pot, ki jo je prejšnja vlada ubrala z oblikovanjem AUKN, prava. Prepričan je tudi, da AUKN ni bil le politični podaljšek do obvladovanja kapitala. Institucija je bila izrazito samostojna, seveda pa je bila odgovorna za rezultate in za zaščito stabilnega lastništva tam, kjer je to za delovanje našega gospodarstva neizogibno potrebno, je dejal. Ko se je AUKN postavil kot branik zaščite slovenske lastnine pred prevzemi iz tujine, se je, tako meni Križanič, znašel pod pritiskom lobistov. Pri vsaj enem načrtovanem prevzemu je bilo očitno, da prevzemnik načrtuje precejšnja sredstva za vplivanje na slovensko javno mnenje in sprejemljivost prevzema, je dejal. Skupina novinarjev pod neposrednimi vplivi lobijev je po besedah Križaniča zagnala stroj blatenja AUKN. Moramo pa biti jasni. Člani sedanje vladne koalicije s tem blatenjem niso imeli nič. V njem niso sodelovali, je povedal. Do načrtov sedanje vlade glede oblikovanja Slovenskega državnega holdinga je Križanič kritičen. Janševa vlada dela velik korak nazaj, kar se kaže tudi v nenavadnem imenovanju članov nadzornih svetov. To se bo odrazilo tudi v poslabšanih poslovnih izidih podjetij v pretežno državni lasti, je prepričan. Križanič meni, da je zgodba glede nedavne dokapitalizacije NLB kompleksna. Foto Damjan Žibert Zgodba glede nedavne dokapitalizacije NLB je po njegovem mnenju kompleksna. 30. junij za dokapitalizacijo je bil izsiljen rok. In izsilila ga je slovenska centralna banka. Njena vloga je bila tukaj spet skrajno nepremišljena, je kritičen Križanič. Vse to, tako meni Križanič, stopnjuje padec kreditne aktivnosti za gospodarstvo. Vendar ko regulator postavi zahtevo, jo je treba upoštevati. Slovenska vlada je v primeru dokapitalizacije NLB reagirala edino smiselno in zaščitila varnost svoje sistemske banke, je dejal. V tem primeru zato ne vidi odgovornosti ministra Šušteršiča. Problem vodenja slovenske fiskalne politike vidi v znižanju stopnje davka od dohodka pravnih oseb in prenehanju vztrajanja pri povečani davčni disciplini med drugim s preložitvijo začetka projekta uvedbe t. i. davčnih blagajn.", "title": "Križanič Holding je velik korak nazaj", "keywords": "nlb;nova;ljubljanska;banka;slovenski;državni;holding;franc;križanič", "lang": "slovenian"}
{"body": "Milan Kučan je najpomembnejši politik zadnjih desetletij, saj je njegov neformalni vpliv daljnosežen, je ob predstavitvi knjige, v kateri opisuje njegovo politično pot, povedal avtor Dejan Kaloh. Sociolog Matej Makarovič pa je ob današnji predstavitvi knjige izpostavil, da je Kučanova politična pot zgodba o uspehu, politična spretnost in ugodne strukturne okoliščine pa so Kučanu omogočile, da je bil vedno formalno ali neformalno na čelu političnega sistema. Ob tem se je po njegovih besedah Kučan zavedal pomena mehke moči oz. obvladovanja podsistemov, kot so mediji, pomena neformalnega vpliva v neformalnih omrežjih ter pomena ekonomskih podlag politične moči, kot je Forum 21. Kombinacija teh podpornih mehanizmov mu še vedno omogoča neformalni vpliv. Razlog je po njegovem prepričanju v temu, da se znotraj strank leve sredine ni posrečil generacijski preskok. Kot je tudi poudaril Makarovič, se je Kučan v času svoje politične kariere naučil, \"da se mu visoka stopnja razkrivanja ne izplača\". Pri tem je omenil, da je bila njegova karierna napaka, ko je poskušal formalizirati neformalno omrežje Forum 21. Od tu je bilo po njegovem mnenju konec njegove priljubljenosti. Kučana je primerjal tudi z Janezom Janšo in ocenil, da je razlika med njima to, da je prvak SDS v osnovi publicist in razkriva posamezna dejstva, tudi če mu ta škodijo, Kučan pa se izogiba razgaljanju detajlov svoje življenjske in politične poti. V knjigi z naslovom Milan Kučan: Ko spregovori boter je Kučanova politična pot podrobno obdelana. Kaloh poudarja, da sicer ni klasična biografija, saj gre za preplet Kučanovih izjav, prek katerih nagovarja bralca on sam. Iz tekstov v knjigi je razvidno tudi Kučanovo politično razmišljanje in njegovo dojemanje politike v Sloveniji. Ob tem pa Kaloh dodaja, da je bil Kučan \"vedno nekje v bližini pri aferah JBTZ, Depala vas in Patria\", kar po njegovih besedah \"ni naključje\".", "title": "Kakšna je razlika med Kučanom in Janšo?", "keywords": "milan kučan;janez janša", "lang": "slovenian"}
{"body": "V Kraškem zidarju bodo skoraj tretjini svojih delavcev razdelili delavske knjižice. Od okoli 300 delavcev bo brez dela ostalo 90 tistih, ki so do sedaj garali na gradbiščih. Gradbinec gre namreč v prihodnjem mesecu v prisilno poravnavo. V Kraškem zidarju bodo skoraj tretjini svojih delavcev razdelili delavske knjižice. Od okoli 300 delavcev bo brez dela ostalo 90 tistih, ki so do sedaj garali na gradbiščih. Gradbinec gre namreč v prihodnjem mesecu v prisilno poravnavo.", "title": "Nova odpuščanja v gradbeništvu 90 ljudi ostaja brez službe", "keywords": "kraški;zidar;odpuščanje;dolg;dolgovi;delavec;delavska;knjižica", "lang": "slovenian"}
{"body": "Ljubljana - Slovenska energetika je pred novim valom kadrovanja. Že v soboto smo poročali, da je Agencija za upravljanje kapitalskih naložb države (AUKN) predlagala predčasni odpoklic predsednika nadzornega sveta Elektra Gorenjska Ludviga Sotoška, ki naj bi ga zamenjal upokojeni uslužbenec Elektra Gorenjska Alojz Zupanc. Sotošek bo moral po odločitvi agencije Elektro Gorenjska zapustiti, ker naj bi se znašel v konfliktu interesov. Nekaj mesecev po njegovem imenovanju se je namreč v družbi kot izvršni direktor za nakup in prodajo električne energije zaposlil njegov sin Iztok Sotošek. Po naših informacijah na AUKN pripravljajo zamenjave tudi v nadzornem svetu Elektra Celje. S položaja bodo odpoklicali Uroša Merca, prvega moža Bisola, in Vladimirja Malenkovića, ki naj bi ju zamenjala Nikolaj Abrahamsberg, ki bi leta 2005 moral prevzeti vodenje zakonodajne službe državnega zbora, a se je tik pred tem umaknil, in Marija Žlak iz trboveljskega Rudisa, sicer pomembnega dobavitelja TE Šoštanj. Že sredi maja je agencija, ki jo vodi Dagmar Komar, na skupščini zamenjala tri člane nadzornega sveta Elektra Primorska. Namesto Matevža Marca, Karla Peršolje in Uroša Sakside, sicer člana novogoriške SD, zdaj v njem državo, skoraj 80-odstotno lastnico, zastopajo Darinka Virant, Drago Ferfolja in Irena Urbanc. Naštete menjave sovpadajo z velikimi reorganizacijskimi spremembami v državnih elektrodistribucijskih podjetjih. Predvidoma do septembra bodo namreč ti v na novo ustanovljena podjetja izločili dejavnost prodaje in nakupa električne energije. Čeprav bodo omenjena podjetja vsaj v prvi fazi še vedno v izključni lasti elektrodistributerjev, se bodo zaradi kapitalske podhranjenosti, ki jih lahko ovira pri sklepanju dolgoročnih pogodb o nakupu električne energije, zelo verjetno kmalu začela ozirati po strateških partnerjih. Zadnjo besedo pri tem bodo imeli prav nadzorni sveti teh podjetij, ki naj bi bila po strategiji upravljanja kapitalskih naložb po novem v lasti Sistemskega operaterja distribucijskega omrežja (SODO) in ne več neposredno države. Povedano preprosteje: obvladovanje nadzornih svetov distribucijskih podjetij omogoča tudi nadzor nad morebitno (delno) privatizacijo njihove tržne dejavnosti. Naštete zamenjave v elektrodistribucijskih podjetjih imajo še eno skupno točko. Vsi so tako ali drugače imeli pomembno vlogo pri (ne)imenovanju novih vodilnih v upravah. Tako je opaziti, da je AUKN v Elektru Primorska zamenjala tiste člane nadzornega sveta, ki so bolj ali manj odkrito nasprotovali novemu mandatu predsednika uprave Julijana Fortunata. Ta je sicer še edini direktor iz distribucijske panoge, ki je bil na položaj imenovan še v času vlade Janeza Janše, pri čemer se mu mandat izteče konec junija. Tudi zato je v neuradnih krogih mogoče slišati informacije, da je agencija Fortunatu prižgala zeleno luč za \"podaljšano bivanje\" na čelu Elektra Primorska. Nekoliko drugačen je primer Elektra Celje. Iz nadzornega sveta omenjenega podjetja namreč odhajata dva najvplivnejša nadzornika (Merc je po odhodu Viktorja Tanjška konec leta 2010 nekaj časa celo vodil družbo, Malenković pa je direktor HTZ, hčerinske družbe Premogovnika Velenje, in član odbora za aktivni nadzor investicije v TEŠ 6 pri HSE), ki sta sodelovala pri imenovanju Radeta Kneževića na čelo uprave. Zgodba je podobna pri Sotošku, ki je imel ključno vlogo pri imenovanju Bojana Luskovca, sicer skupnega kandidata SD in LDS na županskih volitvah v Škofji Loki, na vrh Elektra Gorenjske, ki naj bi bil takrat rezerviran za nekdanjega generalnega direktorja Slovenskih železnic (SŽ) Marjana Rekarja. Iz tega je mogoče sklepati, da bi lahko po nadzornih svetih do sprememb v kratkem prišlo tudi v upravah obeh družb. primoz.cirman@dnevnik.si", "title": "Kadrovski udar AUKN na energetiko", "keywords": "gospodarstvo;ekonomija", "lang": "slovenian"}
{"body": "Plavalni tečaji. Za matere prvošolcev je voda v kopališču Tivoli premrzla, za otroke ne. Ljubljana. \"Mestna občina Ljubljana (MOL) organizira brezplačen tečaj plavanja za prvošolčke, kar je pohvalno. A kar nekaj staršev mi je povedalo, da je voda na kopališču Tivoli tako mrzla, da je otroke zeblo in da jih je med tečajem veliko zbolelo. Nekateri si sploh niso več želeli na tečaj. Si predstavljate šestletnika, ki noče v vodo?!\" skrbi eno od mater, ki ni želela razkriti svojega imena, saj bo njen prvošolec tečaj začel obiskovati konec marca. Pritožbe so redke \"Razlog za obolevanje ni v prehladni vodi. Tudi pritožbe staršev so redkost,\" pravijo na oddelku za šport MOL in dodajajo, da program Naučimo se plavati izvaja Športno rekreacijski center Tivoli in da je vanj vključenih več kot 6.500 otrok. Tudi ob našem obisku kopališča je skupina otrok, ki je imela tečaj, povedala, da voda ni premrzla. Takrat je bilo na recepciji zapisano, da ima 28 stopinj Celzija, a tega nismo mogli preveriti, ker je potekal tečaj. \"Temperatura vode je 29 stopinj Celzija. V skladu z veljavnimi predpisi je zagotovljeno tudi postopno upadanje temperature v spremljevalnih prostorih, kar pomeni, da temperatura zraka bazenskega kompleksa s 30 stopinj Celzija v garderobah pada na 28 in v avli na 24 stopinj. S tem je omogočeno postopno ohlajanje pred izstopom iz objekta,\" pravijo na MOL. \"Ne morejo skrbeti zase\" Druga mati, ki je že imela prvošolca na plavalnem tečaju v Tivoliju, pa pravi, da ni težava v mrzli vodi, ampak v tem, da morajo otroci sami poskrbeti zase. \"Prvošolci si še ne morejo sami posušiti las, zato grejo s 30 stopinj Celzija na minus in potem zbolijo.\"", "title": "Po plavanju zbolijo", "keywords": "tivoli;boks;kopališče;plaža;zdravje;zdravstveno stanje;bolezen;bolezen;zdravstveno stanje;bolezen", "lang": "slovenian"}
{"body": "Ljubljana - Simobil je v tretjem četrtletju letos znova doživel upad tržnega deleža, tokrat za 0,3 odstotne točke, razkriva zadnje poročilo o razvoju trga elektronskih komunikacij. Družba je posledično beležila \"le\" še 27,9-odstotni tržni delež, kar je tik nad tistim izpred konca lanskega leta. Na njen račun je še največ pridobil Tušmobil, ki je svoj delež povečal na 7,3 odstotka. Največji na trgu, Mobitel, še naprej izgublja svoj položaj, in sicer predvsem na segmentu predplačnikov. Iz poročila je razvidno, da se še naprej krepi internetna telefonija (VoIP). V primerjavi z drugim četrtletjem je število telefonskih priključkov, ki temeljijo na tej tehnologiji, poraslo za 14,3 odstotka. Poslovnih priključkov je bilo v treh mesecih za več kot polovico več. Tržni deleži ponudnikov internetne telefonije so se v tretjem četrtletju bistveno spremenili. Če je Telekom Slovenije pričakovano izgubil nekaj odstotnih točk (delež mu pada že od konca minulega leta), pa je precejšnji upad doživel tudi T-2. Po drugi strani je mariborski Amis bistveno povečal svoj tržni delež, s 6,6 na 9,3 odstotka, medtem ko so v agenciji visok porast tržnega deleža Tušmobila, z 0,8 na 6,7 odstotka, pripisali združitvi s Tuš Telekomom. Amis je pridobil tudi na trgu internetne televizije (IPTV) in obvladuje že njegovega 5,3 odstotka, medtem ko njegov položaj na trgu širokopasovnega dostopa do interneta stagnira. Telekom je na omenjenih trgih zmanjšal svoj tržni delež, njegov največji konkurent T-2 pa je svojega še povečal. Velja omeniti, da se je v tretjem četrtletju letos nekoliko upočasnila rast priključkov prek optike do doma (FTTH). Po 12-odstotni rasti v drugem četrtletju se je njihovo število povečalo za \"le\" 5,7 odstotka, na 64.531 priključkov.", "title": "Simobilu še izdatneje upadel tržni delež", "keywords": "gospodarstvo;ekonomija", "lang": "slovenian"}
{"body": "Zavod za čim boljše informiranje in strokovno pomoč V ptujski službi zavoda za zaposlovanje pravijo, da bi se lahko na tem območju brezposelnost letos povečala skoraj za tretjino. Vodja službe Vlasta Stojak navaja, da je bilo na njihovem območju, ki zajema 19 občin v okviru upravnih enot Ptuj in Ormož, ob koncu leta 2008 3.126 brezposelnih oseb oz. desetina manj kot v istem obdobju leta 2007. Lani se je tako na tistem koncu Slovenije zaposlilo 2.449 ljudi, delo jih je izgubilo 1.995, na novo sta se na zavodu prijavili 4.202 osebi, 4.576 pa se jih je odjavilo. Stopnja brezposelnosti je bila novembra lani 7,5-odstotna, kar pomeni, da regija za slovenskim povprečjem zaostaja za približno odstotek. In kako se zavod pripravlja na krizno obdobje? Ukrepi zavoda bodo usmerjeni v takojšnje zagotavljanje informacij, strokovne pomoči in zagotavljanje denarnih nadomestil v čim krajših rokih ne glede na povečano število priliva brezposelnih oseb. Ob tem velja omeniti, da delodajalci kljub krizi še vedno zaposlujejo in da v drugi polovici januarja znova beležimo povečan obseg potreb po delavcih v nekaterih panogah, je dejala Stojakova in dodala, da se tudi razmere na področju odpuščanj delavcev na njihovem območju vsaj začasno umirjajo.", "title": "Ptuj Pričakuje se naval brezposelnosti", "keywords": "Gospodarstvo", "lang": "slovenian"}
{"body": "Ljubljana - Po novem šestčlanskih nadzorni svet družbe Geoplin se je v torek sestal na ustanovni seji. Na njej so za predsednika izvolili Matjaža Novaka, za podpredsednika pa Iztoka Bajdo, so sporočili iz družbe. Nadzorniki so sicer razpravljali še o nekaterih tekočih operativnih zadevah družbe, vendar v družbi niso navedli o katerih. Družbeniki Geoplina so na skupščini 22. junija potrdili spremembo družbene pogodbe, s katero so število nadzornikov zmanjšali z 12 na šest, in imenovali nove nadzornike - predstavnika kapitala sta poleg Novaka in Bajde postala še Janez Grošelj in Tomaž Orešič. Predstavnika zaposlenih v nadzornem svet sta Boris Tertnik in Katarina Žgajnar. Grošelj in Bajda sta v nadzornem svetu, ki ga je vodil generalni direktor direktorata za energijo na gospodarskem ministrstvu Janez Kopač, sedela že prej, s strani kapitala pa so bili v njem še Hrvoje Drašković, Jože Funda, Zoran Gračner, Klemen Grošelj in Darinka Mravljak.", "title": "Prvi nadzornik Geoplina po novem Matjaž Novak", "keywords": "gospodarstvo;ekonomija", "lang": "slovenian"}
{"body": "Podjetje naj bi dobilo večje naročilo Ormoška Carrera Optyl naj bi nedavno prejela večje naročilo, zato bo obvestilo o prekinitvi delovnega razmerja za zdaj namesto 303 prejelo 130 delavcev. O usodi preostalih delavcev bo tako odločeno marca. Če se bodo naročila tudi v naslednjem obdobju večala, se lahko zgodi, da bodo ti ljudje lahko na svojih delovnih mestih tudi ostali, je za STA povedal sekretar sindikata SKEI za Podravje Branko Medik. Tako bo preostalih 173 delavcev, ki so prav tako pričakovali obvestilo o prekinitvi delovnega razmerja, za zdaj ostalo v podjetju. Spisek odpuščenih je sicer nastal v skladu z merili, za katere so se dogovorili sindikati in vodstvo družbe. 130 odpuščenih delavcev bo v skladu z odpovednim rokom delalo do 1. marca ali pa bodo na čakanju prejemali 100-odstotno plačilo. Kot je znano, se je italijanski lastnik Carrere Optyl, ki je zaposlovalo 1.400 ljudi, odločil za bistveno zmanjšanje števila zaposlenih. Konec leta je tako brez dela ostalo 120 delavcev, ki jim niso podaljšali pogodbe za določen čas, nato pa je lastnik sklenil odpustiti še 303 delavce s pogodbami za nedoločen čas. Največje ormoško podjetje sicer izdeluje okvirje za očala za italijansko družbo Safilo. Ta naj bi sredstva za financiranje pravic 1,2 milijona evrov, ki jih v skladu z zakonodajo imajo presežni delavci, že zagotovila.", "title": "Carrera Brez dela le 130 delavcev", "keywords": "Carrera;brezposelnost", "lang": "slovenian"}
{"body": "Nogometni navdušenci so za potovanje v Južno Afriko na svetovno prvenstvo že najeli posojila. Turistične agencije pa drage aranžmaje dobro prodajajo.", "title": "Za koliko se bodo zakreditirali Slovenci?", "keywords": "južna;afrika;nogometno;prvenstvo;nogomet", "lang": "slovenian"}
{"body": "100 evrov za delnico je prava cena Petrolov prevzem Istrabenza je zgolj sredstvo za uresničevanje korporativne razvojne strategije, pravi predsednik uprave Petrola. Marko Kryžanowski je pojasnil, da si Petrol želi postati pomemben regijski igralec v energetiki in Slovenija je zanje le eden izmed trgov. Cena 100 evrov za delnico Istrabenza, ki jo je ponudil Petrol, se mu zdi poštena in privlačna. Prvi mož Petrola je zatrdil, da se z Istrabenzom pogovarjajo o možnostih poslovnega sodelovanja in da komunikacija s predsednikom uprave Istrabenza Igorjem Bavčarjem poteka normalno. Prvi nadzornik Petrola Viktor Baraga pa je zavrnil vsa ugibanja o morebitnem političnem scenariju prevzema. Istrabenz še naprej kupuje delnice Petrola Koliko delnic je Petrol v okviru prevzemne ponudbe že pridobil, Kryžanovski ni mogel povedati. Petrol bo prevzem financiral iz lastnih in dolžniških virov. Sicer pa Istrabenz v skladu z odločitvijo uprave in nadzornega sveta še naprej kupuje delnice Petrola. V lasti ima že 14,84 odstotke Petrola. Med družbama je po mnenju uprave Petrola veliko sinergij, med drugim na področju distribucije zemeljskega plina in pri prodaji končnim odjemalcem, pri dobavi električne energije, kjer želi Petrol okrepiti svojo vlogo, ter pri skladiščenju in distribuciji naftnih derivatov, kjer imata obe družbi že skupno podjetje.", "title": "Prevzem Istrabenza del strategije", "keywords": "petrol;istrabenz;prevzem;strategija;energetika", "lang": "slovenian"}
{"body": "V podjetju Hugo Boss, ki je eden ključnih Murinih naročnikov, pravijo, da spremljajo položaj v podjetju in da upajo, da bodo naročila končana v roku. Sodelovanja za zdaj ne nameravajo prekiniti. V Muri je bil na obisku tudi predsednik uprave Soda Tomaž Kuntarič. Iz podjetja Hugo Boss so sporočili, da so seznanjeni z zadnjimi dogodki v Muri, zaradi položaja pa so zaskrbljeni. Upajo, da bodo vsa trenutna naročila izdelana v dogovorjenem časovnem roku. Naše podjetje je bilo zadovoljno z izdelki iz Mure in želimo ohraniti poslovno sodelovanje, če bodo zunanje okoliščine to dopuščale, so še sporočili s podjetja. Hugo Boss je sicer za izvedbo posla z Muro, ravno zaradi pisanja o stečaju družbe, že julija zahteval bančno garancijo, da bo Mura opravila posel. Takrat je Slovenska odškodninska družba zagotovila poroštvo v višini 400.000 evrov, na podlagi poroštva pa je Mura pridobila bančno garancijo in posel je bil sklenjen.", "title": "Hugo Boss Dogodke v Muri spremljamo", "keywords": "mura;hugo;boss;naročilo", "lang": "slovenian"}
{"body": "Sindikat Premogovnika Velenje je pozval direktorja direktorata za energijo Kopača, naj vrne rudarsko uniformo. Po njihovem mnenju Kopač širi dezinformacije o zaposlenih in tudi izvaja pritisk na komisijo premogovnika. Janez Kopač Sindikat Premogovnika Velenje je danes pozval direktorja direktorata za energijo na gospodarskem ministrstvu Janeza Kopača, da vrne rudarsko uniformo, saj menijo, da ni vreden, da bi jo nosil. Po njihovih navedbah Kopač vztrajno širi laži in dezinformacije o zaposlenih v premogovniku, o odkopnih zalogah premoga in njegovi kurilni vrednosti. Sindikat tudi navaja, da Kopač in predsednik nadzornega sveta Holdinga Slovenske elektrarne Jadranko Medak izvajata intenziven pritisk na komisijo za ugotavljanje zalog in virov mineralnih surovin, ki je marca letos Premogovniku Velenje izdala potrdilo o stanju zalog in virov mineralnih surovin. To potrdilo dokazuje, da so potrjene odkopne zaloge premoga konec leta 2008 znašale 131,6 milijona ton premoga. To zadošča za potrebe bloka šest Termoelektrarne Šoštanj do konca njegovega obratovanja, saj bo ta v svoji življenjski dobi potreboval okrog 92 milijonov ton premoga, so danes sporočili iz sindikata premogovnika. V sindikatu tudi menijo, da Kopač zavaja tako gospodarsko ministrico Darjo Radić kot tudi državo in vso slovensko javnost. V sindikatu smo razočarani in zgroženi nad ravnanjem Kopača, zato od njega zahtevamo, da vrne rudarsko uniformo, s katero je bil leta 2003 častno sprejet v našo rudarsko bratovščino. Trdno smo prepričani, da s tem, ko dvomi o znanju in strokovnosti ljudi, ki so se izobraževali na Naravoslovnotehniški fakulteti v Ljubljani, in ne verjame, da so to največji strokovnjaki na področju rudarstva v državi kakor tudi v širši regiji, škoduje tem strokovnjakom in ustanovi tako v poslovnem kot osebnem smislu, so zapisali v sindikatu. Dodali so še, da Kopač s takšnim odnosom povzroča škodo tudi vsem rudarjem, ki so si s poštenim in težkim delom prislužili čast nositi rudarsko uniformo. Glede neuradnih govoric o zamenjavi Kopača je ministrica za gospodarstvo dejala, da tega ne želi komentirati in da na ministrstvu trenutno ne načrtuje nobenih zamenjav. Kopač Morda ne bo dovolj premoga za šesti blok TEŠ Kopač pa je v odzivu za 24ur.com zapisal, da zanika kakršenkoli pritisk na člane komisije za ugotavljanje zalog in mineralnih surovin. Komisija, ki jo sestavljajo njegovi sodelavci na direktoratu je le ocenila količino zalog, česar pa nikoli ni postavljal pod vprašaj. Njegov pomislek se je nanašal le na kurilno vrednost teh zalog, je dejal. Kot je dejal, je ta podatek pomemben, ker se v podatke o količinah zajema ves premog s kurilnostjo 8,4 GJ/kg, kar je bilo ustrezno za bloke 1-3, za blok šest pa se lahko kuri le premog s kurilnostjo nad 9,5 GJ/kg. Podatkov o tem, koliko je v Velenju takšnega premoga, pa nimata niti HSE niti ministrstvo, je še zapisal Kopač. Kot je dejal, je v razpisni dokumentaciji za blok 6, ki jo je pripravil TEŠ, predvideno, da bi zaradi neustreznih zalog Premogovnika Velenje, do leta 2030 letno uvažali 200.000 ton premoga iz Indonezije. Po drugi strani pa naj bi TEŠ vladi zagotavljal, da uporaba uvoženega premoga sploh ni predvidena. Türk Beseda sodišča je zadnja beseda Beseda sodišča je zadnja beseda, meni predsednik republike. Foto Reuters O zakonitosti menjave vodstva Teš je odgovor dalo sodišče in v tem primeru je beseda sodišča zadnja beseda, je nedavno odstavitev Uroša Rotnika komentiral predsednik republike Danilo Türk. Kot je poudaril, je institucije pravne države treba spoštovati. Pri celotnem projektu šestega bloka termoelektrarne Teš 6 ga kot ostale državljane skrbi, ko sliši, da se je cena tega projekta podvojila s 600 milijonov evrov na 1,2 milijarde evrov. To so izjemno velika sredstva in ko gre za tako povečevanje in pogodbene določbe, ki omogočajo zviševanje cene, potem je treba skrbno pregledati dosedanje delo in ugotoviti, ali so morebiti bile narejene napake, ki jih bomo morali prednostno odstranjevati in mogoče tudi projekt revidirati, najti kakšno revizijo tudi na pogodbeni ravni, je dejal predsednik. A je hkrati opozoril, da je to treba delati z veliko skrbnostjo in kolikor je mogoče hitro. Poleg tega je po njegovih besedah potreben razmislek tudi z vidika energetske strategije in varstva okolja. Razmisliti je treba, kakšen projekt potrebujemo in koliko je sprejemljivo obremenjevanje naravnega okolja. Vendar pa je treba najprej ugotoviti finančno zdravje, finančno vzdržnost projekta . Tako se predsednik zavzema, da se problem obravnava v dveh stopnjah, da se najprej ugotovi, kako je z ekonomsko, finančno in pravno vzdržnostjo projekta. Ko se to ugotovi, pa se še enkrat oceni ekološko energetski vidik.", "title": "Rudarji Kopač naj vrne rudarsko uniformo!", "keywords": "kopač;rudnik;premogovnik;velenje;türk;teš;termoelektrarna", "lang": "slovenian"}
{"body": "Ameriški predsednik bi dvignil davek bogatim Predsednik ZDA Barack Obama je za leto 2011 plačal več davka kot republikanski kandidat za predsednika ZDA Mitt Romney. To omogoča davčna zakonodaja, ki jo želi Obama spremeniti. Prihodek Baracka Obame v lanskem letu je bil 789.674 dolarjev, zaradi česar je moral državi plačati 20,5 odstotka od svojega dohodka. Milijonar Mit Romney, ki je lani zaslužil 20,9 milijona dolarjev, pa je moral plačati le 15,4 odstotka od svojega dobička. Zdajšnja ameriška davčna zakonodaja namreč omogoča, da je obdavčitev dohodka od investicij nižja od obdavčitve dohodka, prisluženega z delom. Barack Obama je polovico svojega dohodka zaslužil s službovanjem kot ameriški predsednik, preostalo pa je zaslužil s prodajo svojih knjig. Nepravična davčna zakonodaja v ZDA je bila že pred časom povod, da se je Obama v nagovoru pred senatom zavzel za uvedbo t. i. Buffettovega pravila, ki bi dvignil davke bogatim Američanom. Ko milijonar plača manj davka kot njegov tajnik Warren Buffett, predsednik uprave in solastnik investicijskega podjetja Berkshire Hathaway inc., ki je bil leta 2008 razglašen za najbogatejšega človeka na svetu, je bil namreč prvi, ki je predlagal, da morajo vsi, ki zaslužijo več kot milijon dolarjev na leto, plačati najmanj 30-odstotni davek. Prav Buffett je bil tisti, ki je opozoril, da je kot milijonar plačal manj davka kot njegov tajnik. Zanimivo. Tudi iz Bele hiše so sporočili, da je ameriški predsednik Barack Obama plačal manj davka kot njegov tajnik in da je zato reforma davčne zakonodaje nujna.", "title": "Obama bolj obdavčen kot milijonar Romney", "keywords": "Svet;Gospodarstvo", "lang": "slovenian"}
{"body": "Evforija, povezana z banko Citigroup, oplazila tudi Ljubljano Za lastnike delnic ni lepšega občutka, kot je tedaj, ko se tvoj papir podraži za deset odstotkov. V sredo so to doživeli lastniki Gorenja, toda ... ... kaj, ko so morale delnice od rekordne vrednosti leta 2007 izgubiti kar 84 odstotkov, preden so dočakale tako lep popravek skok na 8,69 evra, pri čemer je treba še opozoriti, da je promet dosegel revnih 22 tisoč evrov. Tudi večina preostalih delnic cenejše so le delnice Save, Mercator, Helios in Istrabenz se je odlepila od letošnjega večinoma kar nekajletnega dna, promet pa je bil le pri Krki spodbuden in je presegel milijon evrov. Konec devetdnevnega črnega niza Na koncu trgovanja, torej tik pred 13. uro, so se posli s Krko, ki je v torek prvič po dveh mesecih padla pod 50 evrov, sklepali pri 52,8 evra. Slovenski borzni indeks 3.479 točk je porasel za dobro dva odstotka in tako končno prekinil devetdnevni negativni niz. Ljubljanska borza se je tako pozitivno odzvala na odličen torek v ZDA, optimisti teh je že skoraj zmanjkalo pa verjetno stavijo, da je to prva lastovka, ki bi lahko prinesla pomlad tudi na borzo. Ob vseh težavah, ki jih ima svetovno gospodarstvo, je to kar težko verjeti. Tečaji najprometnejših delnic KRKA 4,07 % 51,61 TELEKOM 0,60 % 126,94 SAVA -0,45 % 228,14 MERCATOR -2,53 % 145,86 ZAV. TRIGLAV 3,16 % 12,75 PETROL 1,70 % 249,51 PIV. LAŠKO 3,45 % 46,45 INTEREUROPA 0,76 % 7,99 NOVA KBM 5,54 % 7,81 GORENJE 10,00 % 8,69 LUKA KOPER 5,11 % 19,96 Citigroup sprožil evforijo Vlagateljem na mednarodnih borzah je v torek le odleglo, saj je krepko preprodan trg dočakal temeljit popravek. Banka Citigroup je sporočila, da je v prvih dveh letošnjih mesecih poslovala z dobičkom, kar se je po milijardnih izgubah finančnih institucij zdi skoraj neverjeten dosežek. Poleg tega v ZDA pripravljajo nov zakon, s katerim bi precej onemogočili prodaje na kratko short selling, kar je v zadnjem obdobju ob številnih stavah na padanje finančnih delnic še dodatno povzročalo prodajni pritisk. Slabi signali iz Azije Delniški indeks Dow Jones 6.926 točk je 12-letno dno pustil za seboj in se povzpel za 5,8 odstotka, Nasdaq 1.358 točk pa je poskočil celo za dobrih sedem odstotkov. To je bil najboljši dan v New Yorku po 21. novembru. Citigroupove delnice, ki so samo letos izgubile 78 odstotkov vrednosti, so poskočile za 38 odstotkov, na 1,45 dolarja. Veselica je bila včeraj tudi na vodilnih evropskih borzah, lepo rast pa je bilo opaziti tudi sredi srede, čeprav popotnica v nov dan ni bila najboljša kitajski izvoz je februarja strmo padel, na Japonskem pa so cene pri grosistih padle najbolj v zadnjih šestih letih.", "title": "Lastovka, ki je prinesla pomlad? Težko verjeti!", "keywords": "Gospodarstvo", "lang": "slovenian"}
{"body": "Preberite kratek pregled poslovnih novic. Agrokor tik pred zdajci v prijavo koncentracije Najpozneje danes naj bi hrvaški Agrokor po lastnih navedbah Agenciji za varstvo konkurence prijavil koncentracijo za nakup Mercatorja. Rok za priglasitev se mu te dni sicer izteka, saj je dogovor s prodajalci 53-odstotnega deleža Mercatorja podpisal že 14. junija, do včeraj pa po pojasnilih varuha konkurence koncentracije še ni prijavil. Sprejet davek na srečke Kljub neenotnosti koalicije so poslanci včeraj z 41 glasovi za in 36 proti sprejeli zakon o davku na srečke, za katerega bo veljala desetodstotna davčna stopnja. Obračunaval se bo od prodajne cene srečk v sistemu prirejanja klasičnih iger na srečo, kamor sodijo loterijske srečke, tombolske tablice, srečke pri srečelovu, stavni listki in druga potrdila o vplačilu denarnega zneska za udeležbo v igri, tudi prek spleta. Gorenje odprlo tovarno v Valjevu Velenjsko Gorenje je v torek v Valjevu slavnostno odprlo svojo drugo tovarno hladilno-zamrzovalnih aparatov. Redna proizvodnja v novi tovarni poteka že od februarja letos. Vrednost naložbe, ki se je začela lani, je znašala okoli 21 milijonov evrov. Enake cene v železniškem prometu Cene prevoza potnikov v notranjem železniškem prometu bodo v skladu z izdano uredbo o določitvi najvišjih cen ostale nespremenjene. Vlada je s tem zavrnila predlog Slovenskih železnic o devetodstotnem zvišanju cen. Po mnenju ministrstva za gospodarski razvoj in tehnologijo namreč takšno zvišanje v trenutnih razmerah ne bi bilo primerno. One v Makedoniji do frekvenc LTE Makedonski One, ki je del skupine Telekom Slovenije, je na dražbi makedonske Agencije za elektronske komunikacije pridobil dodatne frekvence, ki mu omogočajo uvedbo mobilnih tehnologij četrte generacije oziroma LTE-tehnologije. Frekvence so bile podeljene za 20 let, operaterji pa morajo storitve uvesti do 1. avgusta 2014. Postojnska jama z novim članom upravnega odbora Boštjan Udovič je novi član upravnega odbora Postojnske jame, kjer je nadomestil Brigito Kidrič. Tekstilna tovarna Okroglica z novo nadzornico Patricija Gulič je nova članica nadzornega sveta Tekstilne tovarne Okroglica. Med nadzorniki je zamenjala Petra Gabrijelčiča, ki je nadzorni svet zapustil konec februarja. Wall Street blizu rekordov Če je še pred dvema tednoma prvi mož ameriške centralne banke Federal Reserve Ben Bernanke nakazoval konec agresivnega tiskanja denarja in pomoči gospodarstvu, je včeraj sledil preobrat, ki so ga trgi sprejeli evforično. Zagotovila, da konca ekspanzivne monetarne politike še ni na obzorju, so povzročila rast vseh največjih ameriških delniških indeksov, ki so spet zrasli v bližino rekordnih ravni. Pripravila Jan Bratanič in STA", "title": "Posel na kratko: petek, 12. julij", "keywords": "gospodarstvo;ekonomija", "lang": "slovenian"}
{"body": "Kot kaže bosta svoje trditve dokazovala na sodišču Srečko Meh predsedniku Zaresa Gregorju Golobiču očita, da stranka stoji za zamenjavo direktorja TEŠ-a Uroša Rotnika. Golobič odvrača, da gre za podle insinuacije. Meh je v Odmevih dejal, da v Šaleški dolini menijo, da je Golobič v zamenjavo zelo vpleten, saj drugega razloga nimajo. Sprašuje se, kdo bi imel interes zamenjevati dobrega menedžerja, za kakršnega imajo Uroša Rotnika sami. To se pravi, zanj velja, ker ni strankarsko opredeljen, da so ga zamenjali zato, ker so zadaj določeni interesi, je dejal Meh. Meh bo lahko svoje trditve dokazoval na sodišču Če me vprašate, kdo je včeraj zamenjal Rotnika, potem ga ni mogel nihče drug kot Zares, v SD-ju v tem ne vemo ni, premier Pahor ne ve nič, ostali tudi ne. Če to področje pokriva Zares in je ministrica podpredsednica stranke Zares, potem ne vem, kdo drug bi lahko to uredil. Meh je spomnil, da tudi direktorat za energetiko vodi Zaresov človek, Janez Kopač, s katerimi pa so v Šaleški dolini zaradi zamenjave še enega direktorja in v energetiki nasploh, že imeli težave. Preberite še Radićeva Ne vidim razloga za zamenjavo Kopača Meh Kadrovske zamenjave spominjajo na noč dolgih nožev 17. novembra nič več elektrike iz TEŠ-a? Golobič je že pred tem napovedal, da bo Meh lahko svoje trditve dokazoval na sodišču, saj gre za podlo, grdo in umazano insinuacijo, ki kaže na to, kako so ti energetski lobiji razpredeni po posameznih političnih strankah, medijih, koliko denarja so investirali v ta lobi. Zatrdil je, da stranka Zares ni vpletena v ta lobi, ministrica Radićeva in prej Lahovnik, ki sta bila zadolžena za področje energetike, pa po svojih najboljših močeh skrbi za javni interes na tem področju. Ta interes smo dolžni zagotavljati, zato da bodo ljudje tudi na morebitnem referendumu o tem najdražjem in netransparentnem projektu se lahko izrekli. Meh se je odzval na te očitke in dejal, da bo na sodišče pripeljal pričo, ki bo potrdila, da je bil Golobič omenjen kot tisti človek, s katerim so gorzili, da mora neko določeno podjetje priti v TEŠ. Golobič je o tem dejal To je ena najbolj absurdnih trditev. Podjetje Ultra vsak lobist v tej državi potegne na plano, ko se mu stopi na rep, ne dela nič, kar je kakorkoli povezano s teš ali energetiko v tem smislu. Stranke Zares v političnem prostoru skorajda ni, a bo vplivala na energetsko politiko Ob koncu je Meh dejal še, da bi moral Golobič odstopiti, ko se je v primeru študentskih bonov prvič omenjala Ultra, ob tem pa se je vprašal, kako lahko stranka Zares, ki je v Šaleški dolini skorajda ni, pa tudi na državnem nivoju ne, ki je v političnem prostoru skoraj nezaznavna, kroji usodo Šaleške doline in energetike v Slovenije napsloh. Poudaril je, da ni vseeno ali se gradi blok 6 ali ne, saj če bloka 6 ne bo, ne bodo delali bloki 1, 2, 3 in 4, delal bo samo blok 5, ki ne zadošča današnjim potrebam ter z ekološko spornimi zadevami. Golobič je po drugi strani dejal, da so glede TEš 6 sporni okoljski vidiki, projekt, za katerega je bilo do zdaj porabljenih 200 milijonov evrov, je bil speljan mimo gradbenega dovoljenja, mimo zaprte finančne konstrukcije, mimo dovoljenja za priklop v elektroomrežje, nima okoljskega soglasja. Da se tukaj govori o neki strani, to ni smešno. Izvedba takšnega projekta se bo na koncu prelila v ceno električne energije.", "title": "Meh Za zamenjavo Rotnika Zares in Ultra, Golobič Zadaj so lobiji", "keywords": "Gospodarstvo", "lang": "slovenian"}
{"body": "Damijani, soršaki, šušteršiči, pezdirji, klemenčiči – kaj čakate? Državljani vas potrebujemo! Poleg usklajenih vizualnih podob ter posvečenosti normalizacije odnosov med Zagrebom in Ljubljano hrvaško premierko Jadranko Kosor in slovenskega premierja Boruta Pahorja združuje najmanjša javnomnenjska podpora, ki sta jo kdaj uživali vladi na obeh straneh Kolpe. Toda podobnosti še zdaleč ni konec: tako na Hrvaškem kot v Sloveniji se je izčrpal črno-rdeči politični model. “Oni (torej oboji!) so del problema in ne del rešitve,” je v Facebookovem jeziku razložil Ivan Pernar, mladec, ki (tudi) na ulici katalizira nezadovoljstvo množic na Hrvaškem. V Sloveniji še nismo tako daleč, saj so mladi pravočasno preklopili na preizkušeni recept in skupaj s preračunljivimi sindikati blokirajo reforme, ki bodo najprej “zaklale” prav mlade. A verjamem, da (še) niso vsi mladci skorumpirani po vzoru ta starih – elit. V Sloveniji precej svežine kažejo tudi najrazličnejše civilne pobude, ki dokazujejo, da si ljudje še kako želijo sprememb, čeprav teh očitno ni več mogoče izvesti z obstoječo politično ponudbo. Treba jo bo obogatiti z novimi obrazi ter namesto levih in desnih ponuditi kaj tretjega. Pa ne DeSUS. Tretja pot? No, na Balkan morda res s skoraj 15-letno zamudo prihaja tako imenovani koncept tretje poti, ki je na Otoku na oblast pripeljal Tonyja Blaira. Pri sosedih so ustanovili laburiste, ki so v pičlih nekaj mesecih že nabrali podporo, ki bi jim omogočila prestopiti prag sabora. Damijani, soršaki, šušteršiči, pezdirji, klemenčiči in drugi – kaj čakate? Državljani vas potrebujemo! Ulice si res ne želimo. Če pa ne bo šlo drugače ...", "title": "Hrvaška, tako blizu in tako daleč", "keywords": "komentar;kultura;saša banjanac lubej;novinar;urednik", "lang": "slovenian"}
{"body": "Ljubljana - Včeraj objavljeni letni izkazi podjetij družine Janković ne razkrivajo nič pretresljivega, saj niso prodala praktično nobene večje naložbe, temu primerno pa se je poslabšala tudi njihova finančna slika. Če odmislimo posojila, ki jih je več kot 50 milijonov evrov in bi jih morala večino odplačati letos, niso z ustvarjenimi prihodki uspela pokriti niti stroškov obresti nanje. Medtem je prag insolventnosti prestopilo tudi prvo od podjetij Damijana in Jureta Jankovića - Electa Inženiring. Podjetje, ki se uradno ukvarja z investicijskim inženiringom, dejansko pa služi kot osrednji finančni holding sinov ljubljanskega župana Zorana Jankovića, je namreč minulo leto ponovno končalo v rdečih številkah. Kot solastnik številnih podjetij, tudi ljubljanske pivnice in pivovarne Kratochwill, je namreč ustvarilo tričetrt milijona evrov čiste izgube, ki pa je ni več mogoče pokriti v breme preteklih dobičkov in rezerv. Ker obenem presega polovico osnovnega kapitala, je Electa Inženiring po insolvenčnem zakonu dolgoročno plačilno nesposobna in bi moral Damijan Janković kot direktor že sprejeti ustrezne ukrepe za njeno finančno prestrukturiranje. Omenimo, da bo podjetju letos ponovno zapadlo več kot deset milijonov evrov finančnih obveznosti. Precej manj, vendar še vedno več kot tri milijone evrov dolgov bi morala letos poplačati Electa Naložbe, na kateri imata brata Janković za več kot 24 milijonov evrov nepremičnin in zemljišč. Plemeniti predvsem dana posojila (komu, ni razkrito), ki jih je bilo decembra 2011 za kar šest milijonov evrov, svoje prihodke pa ustvarja tudi na račun naložb. Vseeno je lanskoletni izkupiček le 553.336 evrov, s katerim je pokrila le dobre tri četrtine obresti na posojila. Iz finančnih škripcev ni izplavala niti družba KLM Naložbe, ki jo sicer vodi Damijan Janković, vendar je njen dvotretjinski lastnik Zoran Janković. Z dividendami, ki jih vsako leto dobi na račun lastništva slabih dveh odstotkov Mercatorja, namreč lani ponovno niso zadoščale za poplačilo obresti na 11-milijonsko posojilo pri Factor Banki, tako da so KLM Naložbe beležile okoli 54 tisočakov čiste izgube. Kot je znano, se je Janković decembra lani vsaj javno opredelil proti prodaji Mercatorja Agrokorju, vendar pa to ne spremeni dejstva, da bi morala njegova družba za delnico \"najboljšega soseda\" iztržiti najmanj 180 evrov, saj v nasprotnem primeru ne bi mogla vrniti niti posojil. tomaz.modic@dnevnik.si", "title": "Insolventno tudi prvo od podjetij sinov Zorana Jankovića", "keywords": "gospodarstvo;ekonomija", "lang": "slovenian"}
{"body": "Kitajski uvoz se nevarno upočasnjuje Finančni trgi so vedno bolj odvisni tudi od kitajskih gospodarskih kazalcev, kar se je pokazalo v torek zjutraj, ko so bili objavljeni slabi podatki o kitajski zunanjetrgovinski bilanci. Uvoz je junija v primerjavi z istim mesecem lani porasel za 6,3 odstotka, kar je pol manj od pričakovanj, medtem ko je izvoz malce presegel pričakovanja in se zvišal za 11,3 odstotka. Vlagatelje seveda skrbi upočasnitev uvoza, saj je to znak šibkejšega domačega povpraševanja v drugem največjem svetovnem gospodarstvu. Kakšno je v resnici zdravje kitajskega gospodarstva, bo znano v petek, ko bodo objavljeni podatki o rasti bruto domačega proizvoda v drugem četrtletja. Rast naj bi bila najnižja v najmanj treh letih. Za evro 1,23 dolarja Osrednja delniška indeksa v Šanghaju in Hongkongu sta v torek izgubila nekaj točk, potem ko sta že v ponedeljek utrpela največje izgube v zadnjem mesecu, kar je bila posledica objave le 2,2-odstotne kitajske inflacije na letni ravni. To je najmanj v zadnjih 29 mesecih. Frankfurtski DAX30 6.387 točk je torkovo trgovanje začel negotovo, potem pa krenil za več kot odstotek navzgor. Ker bodo španske banke dobile 30 milijard evrov pomoči Bruslja in ker bo imel Madrid leto več časa, da uresniči javnofinančne cilje tako so včeraj sklenili finančni ministri evrskega območja, je napetost na evropskih finančnih trgih nekoliko popustila, kar se odraža tudi na obvezniških trgih. Donos španske 10-letne obveznice je spet pod sedmimi odstotki, italijanske pod šestimi. Vrednost evra je nad 1,23 dolarja. Finančne krivulje na Valu 202 Barack Obama ni bil prav nič vesel petkove objave svežih podatkov o ameriškem trgu dela. Alcoa kljub izgubi pozitivno presenetila Dow Jones 12.736 točk je teden začel z 0,28-odstotno izgubo. Izgubljale so zlasti delnice industrijskih in energetskih podjetij. Pri banki UBS so priporočili prodajo delnic Vise in MasterCard, saj se zmanjšuje potrošnja. Delnice MasterCarda so se pocenile za 2,3 odstotka. Alcoa je po koncu trgovanja objavila poslovne rezultate drugega četrtletja. Čeprav je imela dva milijona dolarjev izgube, so njene bilance pozitivno presenetile Wall Street. V zunajborznem trgovanju so delnice porasle za dva odstotka. Tečaji delnic na Lj. borzi MERCATOR +0,74 % 122,00 EUR GORENJE +0,06 % 4,705 PETROL +0,00 % 170,00 TELEKOM +0,00 % 60,00 NOVA KBM +0,00 % 1,70 LUKA +0,00 % 8,30 ZAV. TRIGLAV -0,41 % 12,00 KRKA -0,57 % 41,76 LJSE Ob nizki likvidnosti še malce navzdol V prvi kotaciji Ljubljanske borze so se v torek pocenile le Krkine in Triglavove delnice, kar pa je bilo dovolj, da je indeks SBI TOP -0,30 odstotka pri 514 točkah spet našel zgodovinsko dno. Opaznih podražitev ni bilo, še največ, tri četrtine odstotka, so pridobile Mercatorjeve delnice. Kako nizka je likvidnost, dokazuje podatek, da je bilo z vsemi desetimi papirji v prvi kotaciji za le dobrih 500 tisoč evrov prometa, od tega slaba polovica s Krkinimi. V zlatih časih je bil tolikšen promet s skoraj vsako delnico posebej.", "title": "Donos španske obveznice pod kritičnimi sedmimi odstotki", "keywords": "Gospodarstvo", "lang": "slovenian"}
{"body": "Banalna napaka sprožila preplah na finančnih trgih Bonitetna hiša Standard & Poors S&P je navedla, da je zmotno sporočilo, v katerem so Franciji znižali bonitetno oceno, zakrivila posodobitev na njihovem portalu. Med posodabljanjem je pri Franciji prišlo do napake, ki je sprožila avtomatsko pošiljanje elektronske pošte oz. zmotnih sporočil. Četrtkovo zmotno sporočilo je bilo torej tehnična napaka, ki ni nikakor povezana z bonitetno oceno Francije, so znova zagotovili v S & P. N/A sprožil celo zmedo Kot so poudarili v izjavi za javnost, so decembra lani za testne namene na svoj globalni kreditni portal namestili oceno tveganja bančnega sektorja BICRA za Francijo, medtem ko ocen za druge države pozneje niso dodajali. Ko so v četrtek v bonitetni agenciji na portal namestili nove preglede ocen BICRA, pa se je v zvezi s Francijo na spletni strani pojavilo avtomatično opozorilo N/A ali ni na voljo . To je po pojasnilih predstavnikov S & P povzročilo avtomatsko pošiljanje elektronskih sporočil o znižanju bonitetne ocene Francije. Sistem je napačno interpretiral spremembo podatkov kot znižanje bonitetne ocene in sprožil pošiljanje e-pošte omejenemu številu naročnikov oz. naročnikom, ki so izrazili željo po pridobivanju opozoril, so navedli v bonitetni hiši. Vztrajen boj Francije za trojni A Francija je sicer ena od šestih držav v evrskem območju, ki se še ponašajo z najvišjo bonitetno oceno AAA. S takšno boniteto se lahko pohvalijo še Nemčija, Avstrija, Luksemburg, Finska in Nizozemska. Ker se je napaka takoj odrazila na kapitalskem trgu in so se vlagatelji pomirili šele, ko je S & P objavil popravek, se je francoska vlada na incident odzvala zelo jezno, saj je že več tednov pod močnimi pritiski trgov in se z vsemi močmi trudi ohraniti najboljšo možno oceno. Kritični so bili tudi v Bruslju, kjer so dogodek označili za resen incident . Napaka je še podkrepila potrebo po novih, strogih pravilih delovanja bonitetnih agencij, ki jih bo komisija predstavila v torek, so poudarili.", "title": "Za znižanje bonitetne ocene Franciji kriv računalniški sistem", "keywords": "Gospodarstvo", "lang": "slovenian"}
{"body": "Ljubljana - Skupina Viator & Vektor posluje iz meseca v mesec slabše. Prihodki od prodaje so namreč maja znašali le 1575 evrov, pri čemer je družba pridelala 205.000 evrov izgube. V rednem poročilu o poslovanju družbe je prisilni upravitelj Silvo Zorec pojasnil, da so pogovori s strateškim partnerjem v zaključni fazi. V&V naj bi dokapitaliziral monaški Speedwayco Investment and Management Company 2. O tem podjetju ni na voljo javno dostopnih podatkov. O dokapitalizaciji V&V v višini 30 milijonov evrov se bo odločalo prihodnji teden. Za prihodnji teden pa je razpisan tudi narok, na katerem se bo odločalo o možni ustavitvi postopka prisilne poravnave in začetku stečaja. Potem ko je stečaj V&V pred časom predlagala Abanka, sta pred dnevi to naredila še Nova Ljubljanska banka in podjetje Aheron. V postopku prisilne poravnave so upniki prijavili skupno 323,5 milijona evrov terjatev, od katerih jih je Zorec priznal 303 milijone evrov.", "title": "Skupina V&V brez prihodkov in v visoki izgubi", "keywords": "gospodarstvo;ekonomija", "lang": "slovenian"}
{"body": "rogaška slatina - Hipotekarni upniki Steklarske nove, ki je že več kot leto dni v stečaju, so podali pritožbe na napovedano prodajo nepremičnin. Zato se še ne ve, kaj se bo prodajalo takoj, katero premoženje pa bo moralo še počakati na prodajo zaradi podanih pritožb, je za STA povedal stečajni upravitelj družbe Štefan Rola. Pri pritožbah je treba spoštovati zakonske roke, zato Rola ne more napovedati, kdaj bo objavil prvo javno dražbo za prodajo nepremičnin podjetja. Pojasnil je, da bo prodajo nekaterih nepremičnin, kot so stanovanja in počitniški objekti, objavil v dnevnem časopisju, saj meni, da bo zanimanje za tovrstne nepremičnine precejšnje. Rola je pričakoval, da bi se s prodajo nepremičnin v stečajno maso nabralo okoli 1,4 milijona evrov, s tem denarjem pa bi bilo možno poplačati tudi delavce. Kdo izmed hipotekarnih upnikov najbolj blokira prodajo nepremičnin Steklarske nove, Rola ni želel odgovoriti. Neuradno je to ljubljansko podjetje GSA, ki je v lasti Joca Pečečnika. Prodaji nepremičnin nasprotujejo tudi nekdanji delavci Steklarske nove. Po besedah njihovega predstavnika Stjepana Miklaužića se načelno s prodajo strinjajo, vendar ne želijo, da se proda tisti del, ki je pod hipoteko, saj bo ves priliv denarja v tem primeru odšel naravnost hipotekarnim upnikom. Miklaužić napoveduje, da bodo oporekali predvsem prodaji tistih nepremičnin, na katere so se upniki vpisali le nekaj dni pred uvedbo stečaja. To so ugotovili, ko jim je celjsko okrožno sodišče dovolilo vpogled v dokumentacijo Steklarske nove, čeprav vseh dokumentov še niso videli, je povedal. Nekdanji zaposleni Steklarske nove se bodo pritožili tudi zaradi oddaje jedilnice v najem. V objektu Steklarske nove namreč še vedno deluje srednja šola, v kateri se izobražujejo za steklopihalce. Ker je šolo in tudi Steklarsko novo ustanovila država, delavci menijo, da bi morala prav država odkupiti nepremičnine, vendar vse kaže, da tega ne bo storila. Med stečajnim postopkom je bilo sicer vloženih 26 izvršb za 58.627 evrov, izdanih je bilo 21 pravnomočnih sklepov o izvršbi. Dolžniki pa po Rolovih besedah še niso plačali prisojenih terjatev. Od oktobra do decembra lani se je v stečajno maso nabralo nekaj več kot 300.000 evrov, za dokončanje proizvodnje pa je Rola porabil 155.762 evrov. Konec leta 2009 je imela Steklarska nova na računu 366.540 evrov. S končnega seznama preizkušenih terjatev je razvidno, da je bilo preizkušeno 363 terjatev v skupni vrednosti 9,7 milijona evrov. Rola priznava prednostne terjatve v vrednosti dobre tri milijone evrov, prereka se prednostno poplačilo za terjatev v znesku 6702 evra. Prav tako stečajni upravitelj priznava navadne terjatve v vrednosti 2,9 milijona evrov, prereka pa terjatev v višini 48.169 evrov. Priznana je tudi terjatev zavarovana z ločitveno pravico v znesku 3,5 milijona evrov, ločitvena pravica v višini 374.946 evrov pa je prerekana. Priznana je še terjatev zavarovana z izločitveno pravico, ki znaša 163.770 evrov, prereka pa se izločitvena pravica za terjatve v višini 161.630 evrov.", "title": "Hipotekarni upniki Steklarske nove so podali pritožbe na prodajo nepremičnin", "keywords": "gospodarstvo;ekonomija", "lang": "slovenian"}
{"body": "Politični pritiski na regulatorje po oceni premierja Pahorja niso primerni. Če je bil v.d. direktorja ATVP Žugelj pod pritiski s strani finančnega ministrstva, jih bo minister Križanič moral pojasniti. Damjan Žugelj Minister Križanič Foto Dare Čekeliš Žugelj je sicer včeraj v oddaji Svet na Kanalu A dejal, da je bil deležen pritiskov s strani oseb, zaposlenih na finančnem ministrstvu. Ministrstvo za finance ne more pritiskati na agencijo. To je nemogoče. Minister Križanič Politični pritiski na regulatorje po oceni premierja Boruta Pahorja niso primerni. Če je bil v.d. direktorja Agencije za trg vrednostnih papirjev ATVP Damjan Žugelj pod pritiski s strani finančnega ministrstva, jih bo minister Franc Križanič moral pojasniti, je danes dejal Pahor. Spomnil je tudi, da je že večkrat povedal, da se politika regulatorjev ne bo dotikala. Če prihaja do pritiskov nanje, pa je skrajni čas, da se ti, v tem primeru v finančnem sektorju, čim prej izpod okrilja vlade prenesejo na Banko Slovenije. S tem se bo tudi institucionalno zagotovilo, da teh pritiskov ne bo več, je poudaril Pahor. Pahor je poudaril, da ne odobrava nobenih ravnanj, ki bi jih lahko regulatorji videli kot pritiske. Dodal je, da je vlada najboljši odgovor glede domnevnih pritiskov dala, ko je v četrtek, tudi na njegov predlog, Žuglja imenovala za v.d. direktorja ATVP. Upravno sodišče je 26. novembra sporočilo, da Žugelj ni bil pravilno imenovan na mesto direktorja ATVP, kar je tudi pomenilo, da ni več direktor agencije. Svet ATVP je dan kasneje za v.d. direktorja agencije predlagal Žuglja, vlada se je 1. decembra o njegovem imenovanju najprej hotela odločiti na dopisni seji, a jo je kasneje prekinila, do imenovanja pa je prišlo v četrtek. Imenovanje dvignilo veliko prahu Kumra ob tem zanima, ali je res, da je bilo pri odločitvi za Žugljevo imenovanje ključno dejstvo, da bi bil upravičen do odškodnine v višini 24 plač. Zanima ga, kdo je sestavil pogodbo o zaposlitvi in ali sta bili prejšnja in sedanja vlada z njeno vsebino seznanjeni. Poslanec SD Dušan Kumer je danes na vlado naslovil poslansko vprašanje v zvezi z imenovanjem Žuglja. Zanima ga, zakaj se je odločila imenovati človeka, ki dokazano nima potrebnih delovnih izkušenj za to delovno mesto . Žugljevo imenovanje je v prejšnjem mandatu sprožilo veliko prahu, saj je šlo za očitno politično favoriziranje kandidata, ki ni izpolnjeval razpisnih pogojev, piše Kumer. Če bi številni državljani vedeli, da so lahko izbrani, tudi če ne izpolnjujejo pogojev, bi se na razpis prijavilo bistveno več kandidatov, morda tudi sposobnejših in odločnejših od izbranega kandidata, dodaja.", "title": "Kdo je pritiskal na Žuglja?", "keywords": "damjan;žugelj;pritisk;atvp;križanič;finančno;ministrstvo", "lang": "slovenian"}
{"body": "Ljubljana - Predvidevanja strokovnjakov in tudi predhodne izjave guvernerja Evropske centralne banke (ECB) Jean-Clauda Tricheta niso razočarali. Svet ECB je namreč včeraj potrdil dvig ključne obrestne mere za 25 bazičnih točk, na 1,5 odstotka, in napovedal boj proti previsoki inflaciji, ki je bila junija enaka kot maja, torej 2,7-odstotna. Banka s tem ostaja zvesta svojemu glavnemu poslanstvu, to je ohranjati cenovno stabilnost kljub nestabilnim razmeram v najbolj zadolženih državah. Trichet je tako še enkrat poudaril neomajno stališče banke za primer \"kreditnega dogodka\" ali delnega bankrota Grčije, ki ga sicer kot možnost zavrača, a v njegovem primeru svari, da v obliki poroštva ne namerava sprejemati nobenih državnih vrednostnih papirjev z oznako \"bankrot\". Krajši konec bi v tem primeru gotovo potegnile grške banke, ki si z zastavljanjem grških obveznic zagotavljajo tekoča sredstva iz likvidnostne sheme ECB. Portugalskemu bančnemu sistemu Trichet na drugi strani ni odrekel pomoči, saj namerava ECB ob poroštvih v obliki tako dolga kot državnih garancij še naprej posojati sredstva portugalskim bankam. S tem je nekoliko pomiril strasti v državi, ki jo je pred dnevi doletel šok v obliki znižanja kreditne ocene s strani bonitetne agencije Moody's. Poteza sveta ECB tako kaže na nestrinjanje z oceno bonitetnih agencij. Trichet je namreč prepričan, da je Portugalska na dobri poti pri izvajanju dogovorjenih varčevalnih ukrepov in jih v nekaterih segmentih tudi sama prostovoljno nadgrajuje. Za trenutek se je celo dotaknil problematike bonitetnih agencij, rekoč: \"Treba je poiskati rešitve s soglasjem na obeh straneh Atlantika, a jasno je, da situacija ni optimalna.\" Če povzročajo ocene bonitetnih agencij vse več negodovanja v Evropi, pa je zadnji dvig obrestne mere spet sprožil vprašanja o njegovi smiselnosti. Inflacija je sicer res razmeroma visoka, a se vsaj ne veča, medtem ko se je gospodarska rast v drugem četrtletju upočasnila. Tako države v dolžniški krizi kot tiste s periferije bo novo zvišanje obrestnih mer bolj prizadelo kot večje članice območja evra. \"ECB je odgovorna za cenovno stabilnost in zaupanje 331 milijonov ljudi, ki sta ključna dejavnika,\" je pojasnil Trichet in dodal, da je dvig obrestne mere v korist večine, predvsem pa namenjen zadušitvi morebitnih \"učinkov drugega kroga\", ki bi lahko vodili v dolgoročno visoko inflacijo. jan.bratanic@dnevnik.si", "title": "ECB dvignila obrestne mere, bolj kot periferne in zadolžene države jo skrbi inflacija", "keywords": "gospodarstvo;ekonomija", "lang": "slovenian"}
{"body": "V več muslimanskih državah, med drugim v Pakistanu in Indoneziji, se danes pripravljajo na nove proteste zaradi do islama žaljivega filma in karikatur preroka Mohameda. Zaradi straha, da bi se lahko ponovili dogodki izpred tedna dni, ko jo proteste spremljalo tudi nasilje, so Francija, Nemčija in ZDA odredile zaprtje nekaterih diplomatskih misij. ZDA so odredile tudi zaprtje vseh svojih diplomatskih misij v Indoneziji. Washington je poleg tega svojim državljanom odsvetoval nenujna potovanja v Pakistan, ocenjujejo namreč, da se bodo nasilni protiameriški protesti nadaljevali. Podobno je Avstralija svoje državljane v Indoneziji posvarila pred nevarnostjo za danes pričakovanih protestov. Francija,pa je za danes napovedala zaprtje veleposlaništev, konzulatov, kulturnih centrov in mednarodnih francoskih šol v okoli 20 muslimanskih državah. Odločitvi Francije je sledila še Nemčija, ki danes prav tako zapira veleposlaništva v več državah. Protesti že več dni Protesti zaradi karikatur preroka Mohameda, ki jih je objavil francoski satirični tednik Charlie Hebdo, in zaradi filma Nedolžnost muslimanov, posnetega v ZDA, sicer že več dni potekajo v vrsti muslimanskih držav, med drugim v Pakistanu, Afganistanu, Iranu in Indoneziji. V več državah naj bi danes, na dan tradicionalnih muslimanskih petkovih molitev, prišlo do novih večjih demonstracij.", "title": "ZDA, Nemčija, Francija v strahu pred protesti", "keywords": "zda;nemčija;francija;", "lang": "slovenian"}
{"body": "Družba se bo na sodbo pritožila Trgovsko sodišče v Oslu je odločilo, da je Krkina švedska hčerinska družba Krka Sverige kršila patent, ki ščiti zdravilo esomeprazol. Krka Sverige mora zato družbi AstraZeneca povrniti izgubljen dobiček v višini 1,9 milijona evrov, so sporočili prek Seoneta. Krka je v sporu z družbo AstraZeneca in njeno hčerinsko družbo poskušala dokazati, da je obseg patenta manjši, kot so v tožbi trdili v družbi AstraZeneca. Trgovsko sodišče v Oslu pa je v nasprotju s trditvami Krke odločilo, da je obseg izuma na Norveškem širši. Zato je bilo za Krkin proizvod ugotovljeno, da patent krši. Krka Sverige je svoj proizvod na Norveškem prodajala od oktobra do decembra 2010, potem pa ga je na podlagi odločbe izvršilnega sodišča v Oslu s trga umaknila. Zdaj mora družbi AstraZeneca povrniti izgubljeni dobiček v obdobju prodaje zdravila na Norveškem. Krka bo zoper odločbo vložila pritožbo, so še sporočili.", "title": "Krka na Norveškem kršila patent", "keywords": "Gospodarstvo", "lang": "slovenian"}
{"body": "Večino hudih nesreč povzročijo otroci Po 11. marcu bodo s polic umaknjeni vžigalniki brez varoval ali neobičajnih oblik, ki ne ustrezajo varnostni odločbi evropske komisije. Evropska komisija je že 11. maja 2006 sprejela odločbo, v kateri med drugim ugotavlja, da so vžigalniki nevarni proizvodi, ker so vir plamena ali toplote in ker vsebujejo vnetljiva goriva. Predstavljajo resno nevarnost, posebej, kadar jih otroci napačno uporabijo, kar lahko povzroči požare, poškodbe ali celo smrtne primere. Na slovenskem trgu so tako že dlje časa na voljo vžigalniki s posebnim kovinskim varovalom, ki otrokom preprečujejo vžig kresilnega kamna. Sprašujemo uporabnike Je sprememba dobrodošla? Vaše komentarje v kakršni koli obliki čakamo na Vašem spletu. Ob upoštevanju samih po sebi nevarnih lastnosti vžigalnikov, velikega števila kosov, danih na trg, in predvidljivih okoliščin uporabe je treba, glede na možno uporabo vžigalnikov pri igri otrok, obravnavati resnost nevarnosti, ki jo ti predstavljajo za varnost otrok. Večino hudih nesreč povzročijo otroci Podatki potrjujejo, da veliko število hudih nesreč, vključno s smrtmi, v EU-ju še vedno povzročijo otroci, ki se igrajo z vžigalniki brez varovala. Britanska raziskava, ki jo navaja Bruselj, je pokazala, da so leta 1997 v Združenem kraljestvu otroci, stari manj kot pet let, povzročili okoli 1.200 požarov, 260 poškodb in 20 smrti. Pred uvedbo zakonodaje je bila tudi v ZDA opravljena raziskava. Predlog uredbe o vžigalnikih iz leta 1993 s strani Komisije Združenih držav za varnost potrošniških proizvodov vsebuje oceno, da so vžigalniki, ki so jih uporabljali otroci, povzročili več kot 5.000 požarov, 1.150 poškodb in 170 smrtnih primerov v ZDA zahteva o varnosti za otroke je bila uvedena leta 1994, raziskava o učinkovitosti zahteve leta 2002 pa je poročala o 60-odstotnem zmanjšanju požarov, poškodb in smrtnih primerov. Pri pisanju odločbe se je komisija v Bruslju oprla tudi na raziskavo „Harwoods study“, ki je bila leta 1987 izvedena v ZDA. Ta je pokazala, da je v povprečju 96 odstotkov nesreč, ki jih povzročijo otroci pri igri z vžigalniki, povzročenih z vžigalniki za enkratno uporabo. V zelo malo nesreč so vključeni predvsem tako imenovani luksuzni in polluksuzni vžigalniki, ki so zasnovani, izdelani in dani na trg tako, da zagotavljajo stalno pričakovano varno uporabo v daljšem obdobju, ki imajo pisno garancijo in so podprti s poprodajnimi storitvami za zamenjavo ali popravila delov za celotno življenjsko dobo, zanje pa sta značilna prefinjeno oblikovanje z uporabo dragih materialov in luksuzen izgled. Ti rezultati podpirajo dejstvo, da ljudje bolj pazijo na vžigalnike večje vrednosti, ki so namenjeni za daljšo uporabo. Junaki iz risank ne sodijo na vžigalnike Prepovedati je treba vse vžigalnike, ki so zelo podobni drugim predmetom, za katere je znano, da so privlačni za otroke ali so jim namenjeni. To vključuje vendar ni omejeno na vžigalnike, katerih oblika spominja na junake iz risank, igrače, pištole, ure, telefone, glasbene inštrumente, vozila, človeško telo ali dele človeškega telesa, živali, hrano in pijačo, vžigalnike, ki igrajo glasbo, imajo utripajoče luči ali premikajoče dele ali druge zabavne značilnosti, je odgovor komisije. Tudi s slovenskih prodajnih mest morajo biti tako umaknjeni cigaretni vžigalniki za enkratno uporabo ter vžigalniki, ki spominjajo na druge predmete.", "title": "Uporaba vžigalnikov le s posebnim varovalom", "keywords": "vžigalniki;kajenje;odločba", "lang": "slovenian"}
{"body": "nova gorica - Potem ko stavkovni odbor in uprava Elektra Primorska v sredo nista uspela doseči dogovora o višini in načinu izplačila nagrade ob koncu leta, bodo zaposleni nadaljevali stavko. Tako bodo danes med 9. in 12. uro stavkali vsi zaposleni, v petek in ponedeljek med 9. in 12. uro pa bo stavka potekala v dveh poslovnih enotah. Kot je za STA pojasnil vodja stavkovnega odbora Valter Vodopivec, jim je dovolj popuščanja. Na štirih zborih delavcev med torkovo stavko so dobili popolno podporo zaposlenih, zato bodo s stavko nadaljevali. Danes bodo stavkali vsi zaposleni, v petek delavci v poslovnih enotah Sežana in Tolmin, v ponedeljek pa še v Novi Gorici in v Kopru. O nadaljnjem poteku stavke pa se bodo dogovorili v ponedeljek. Stavka v Elektru Primorska se je začela 27. decembra lani, doslej pa so stavkali šest delovnih dni, ostale pa namenili pogajanjem z upravo. Sindikati od uprave družbe zahtevajo spoštovanje veljavne kolektivne pogodbe, ki predvideva izplačilo nagrade ob koncu leta v višini 70 odstotkov povprečne plače v elektrogospodarstvu. Ta naj bi konec leta 2011 tako znašala 1465 evrov bruto, uprava pa jim je ponudila izplačilo nagrade le v višini 354 evrov nagrade, kar pa so v sindikatu zavrnili in se odločili za stavko. Pogajalska skupina uprave je stavkajočim prejšnji teden ponudila 500 evrov nagrade, ki bi jo izplačali v dveh delih, vendar tudi tega stavkovni odbor ni sprejel.", "title": "V Elektru Primorska danes znova stavka", "keywords": "gospodarstvo;ekonomija", "lang": "slovenian"}
{"body": "Ljubljana - \"Ponovno vzpostaviti zaupanje v bančni sektor je izredno težka naloga. Preživljamo kompleksno krizo, zato ne želim biti preveč optimističen,\" je komentiral rezultate večmesečnega zbiranja kapitala predsednik Evropske bančne agencije (EBA) Andrea Enria. Evropske banke so morale doseči 9-odstotni količnik najkakovostnejšega temeljnega kapitala (Core tier 1), zahteve pa jim je uspelo celo preseči. Dobrih 76 milijard evrov visoko kapitalsko luknjo so namreč zapolnile s 94,4 milijarde evrov zbranega svežega kapitala.Državno pomoč potrebovalo sedem bank Sedmim bankam med sedemindvajseterico, ki si sredstev niso uspele zagotoviti same, so na pomoč priskočile matične države. Portugalska je trem bankam namenila dobrih šest milijard evrov, Banca Monte dei Paschi di Sienna je od italijanske vlade dobila dve milijardi evrov, dve ciprski banki medtem še čakata na državno pomoč, največja slovenska banka NLB pa jo je dočakala pred dobrim tednom. S 320 milijonov evrov vredno kapitalsko injekcijo v obliki pogojno zamenljivih co-co obveznic in vplačilo 61 milijonov evrov svežih sredstev je tako ujela še zadnji vlak za izpolnitev pogoja 9-odstotnega količnika temeljnega kapitala. Takšnih zahtev na drugi strani trenutno ne izpolnjuje druga največja slovenska banka Nova KBM, ki ji EBA v lanski oceni ni prisodila kapitalskega primanjkljaja. A povečan obseg slabih terjatev pomeni, da bo morala do letošnjega septembra poiskati neznano količino svežega kapitala. Mariborska banka naj bi kapital iskala pri zasebnih vlagateljih, vendar ima EBA zagotovila, da bo po potrebi vskočila država, kar mora storiti do konca letošnjega leta.Banke zbrale večino denarja s prodajo delnic Čeprav se je sprva govorilo o slabih 115 milijardah evrov kapitalskega primanjkljaja v evropskih sistemskih bankah, so bile iz ocenjevanja EBA izločene grške banke, saj bo za njihovo 30 milijard evrov veliko kapitalsko luknjo poskrbel drug paket mednarodne finančne pomoči. Iz procesa ocenjevanja so bile kasneje zaradi temeljitega prestrukturiranja izločene še belgijska Dexia, avstrijska Volksbank, nemška West LB in nazadnje tudi španska Bankia, ki je vlado v Madridu zaprosila za 23,5 milijarde evrov visoko finančno pomoč. Preostalih 27 bank je bilo z zbiranjem kapitala bolj uspešnih. S prodajo delnic, zadržanimi dobički in pretvorbo manj kvalitetnega kapitala v lastniške deleže jim je namreč uspelo zbrati 71,6 milijarde evrov kapitala. Preostalih 22,8 milijarde evrov pa so pridobile s prilagajanjem modelov ocenjevanja tveganj, s čimer so si zvišale količnik temeljnega kapitala. \"Ne gre za čarobno kroglo, položaj na finančnih trgih ostaja krhek,\" je bil jasen Enria, ki je kljub vsemu zadovoljen s količino zbranega kapitala. A težave v odnosih med bankami in državami s tem niso rešene, finančni trgi pa po oceni Enrie še naprej zaprti za zadolževanje.", "title": "EBA: NLB zbrala kapital, NKBM pa ga še mora", "keywords": "gospodarstvo;ekonomija", "lang": "slovenian"}
{"body": "Zagreb - Kabinsko osebje hrvaške letalske družbe Croatia Airlines je soboto zvečer prekinilo stavko potem, ko so z vodstvom podjetja sklenili dogovor o izboljšanju delovnih pogojev, so sporočili iz družbe. Družba tako danes že leti po urniku, poroča francoska tiskovna agencija AFP. Po navedbah predstavnikov sindikata letalskega osebja so stavko, ki se je začela v petek, uspešno zaključili, saj so z vodstvom podjetja podpisali kolektivno pogodbo o boljših delovnih pogojih, je poročala hrvaška tiskovna agencija Hina. Stavka kabinskega osebja je sicer sredi turistične sezone povzročila velik zastoj v letalskem prometu, saj je družba morala odpovedati tretjino svojih domačih in mednarodnih letov. Po podatkih družbe naj bi zaradi stavke imeli dnevno milijon dolarjev neposredne škode. Družba Croatia Airlines, ki je v večinski državni lasti, je sicer pred stavko napovedala, da bodo plačali odškodnino vsem potnikom, ki ne bodo mogli uporabiti svojih letalskih vozovnic med stavko. Ta naj bi po prvih napovedih sicer trajala do 13. julija. Sindikat letalskega kabinskega osebja je pred stavko nasprotoval zmanjšanju števila prostih dni za dopust, tako kot tudi obstoječemu izračunu plač. Sindikati so bili nezadovoljni tudi zaradi neuspešnih pogovorov o kolektivni pogodbi, ki so potekali od konca prejšnjega leta.", "title": "Osebje Croatia Airlines je po dogovoru o izboljšanju delovnih pogojev prekinilo stavko", "keywords": "gospodarstvo;ekonomija", "lang": "slovenian"}
{"body": "Delavci SCT Gem so dobili delavske knjižice . Januarskih plač in odpravnin niso dobili, v treh mesecih morajo prijaviti terjatve v stečajno maso. Obravnavani bodo prednostno. 241 delavcev SCT Gem Gradbena mehanizacija, ki je v stečaju, je danes dobilo delavske knjižice . Zdaj se lahko prijavijo na Zavodu za zaposlovanje in zaprosijo za nadomestilo na jamstvenem skladu. Delavci SCT Gem niso dobili januarskih plač simbolična fotografija. Januarskih plač in odpravnin niso dobili. Predvidoma marca bodo dobili izpiske, iz katerih bo razvidno, koliko jim podjetje dolguje. V treh mesecih, do 28. aprila, jih morajo prijaviti kot terjatve v stečajno maso. Njihove terjatve so v stečajnem postopku prednostne. Po informacijah stečajnega upravitelja Miroslava Jakše so bili prispevki plačani. Od začetka stečaja so popisali popis osnovnih sredstev in zalog materiala. Zdaj delajo cenitve predvsem strojev. V najkrajšem možnem času bodo šli v prodajo, da bi čim prej dobili stečajno maso. Istočasno delajo tudi izterjavo, dolžnikom so poslali opomine, da bi poplačali dolgove. Jakša upa, da bo v stečajni masi dovolj sredstev vsaj za poplačilo delavcem. Krovni SCT je bil lastnik vseh tovornjakov, buldožerjev in drugih naprav, zemljišč in nepremičnin, v SCT Gem pa so opravljali storitve za krovno podjetje. SCT jih je sicer poplačal, istočasno pa je SCT Gem zaračunal najem vozil, strojev in zemljišč. Dejansko je krovno podjetje SCT Gem plačalo samo razliko, s katero so plačali delavce. V dobrih letih so imeli okoli 20 milijonov prometa, vendar niso imeli osnovnih sredstev, ker jih je dobila krovna SCT. Danes tudi ni veliko stečajne mase, praktično so ostali štirje stroji, vredni okoli 500.000 evrov. Zakaj so to počeli, Jakša ni želel ugibati, je pa dejstvo, da so delavce ob stečaju SCT Gem lažje odpustili.", "title": "SCT Gem dokončno zaprl vrata", "keywords": "sct;gem;delavec;gradbena;mehanizacija;delavska;knjižica;zavod;za;zaposlovanje;ivan;zidar;špela;zupan;izpisek;stečaj;stečajna;masa;stečajni;upravitelj;miroslav;jakša", "lang": "slovenian"}
{"body": "Društvo 23. april pri ministru Žarniću Zgodba o tem, kdo bo naslednjih 18 let upravljal Postojnsko jamo, dobiva novo poglavje. Občina Postojna je namreč vložila nezavezujočo ponudbo za nakup Turizma Kras. Če bo občina povabljena k oddaji zavezujoče ponudbe in če ji bo slučajno uspelo postati 100-odstotna lastnica omenjenega podjetja, bo poskrbela, da bodo v projektu prodaje koncesije za upravljanje Postojnske jame lahko sodelovali vsi, ki si bodo tega želeli, in sicer pod enakimi pogoji, je obljubil postojnski podžupan in poslanec SDS-a Zvonko Černač. Občina želi preprečiti prodajo deležev družbe brez soglasja lokalne skupnosti Občina Postojna bo, če bo dobila možnost, v okviru javno-zasebnega partnerstva oblikovala tako družbeno pogodbo, ki bo onemogočala prodajo deležev družbe zasebnih partnerjev brez soglasja lokalne skupnosti in z njenim predkupnim upravičenjem. Na ta način bo zagotovljena dolgoročna stabilnost upravljanja družbe in spoštovanje javnega interesa, preprečena pa bo tudi možnost, da bi upravljanje Postojnske jame kadar koli v prihodnosti mimo soglasja lokalne skupnosti prešlo na drugega upravljavca, so še povedali na občini. V nakup družbe so se vključili zato, ker so se v javnosti v zadnjem času pojavile špekulacije o tem, da je konzorcij lokalnega gospodarstva, ki se je oblikoval v okviru postojnske območne gospodarske zbornice, samo fasada enega od lokalnih podjetnikov za špekulativni nakup družbe, ki upravlja Postojnsko jamo, so še dodali. Društvo 23. april pri Žarniću Na drugi strani so predstavniki Društva 23. april zaradi zaskrbljenosti postojnske in širše javnosti okolijskemu ministru Roku Žarniću predali pobudo za začetek zakonodajnega postopka o razglasitvi Postojnske jame in njene okolice za krajinski park, z ministrom pa so spregovorili tudi o mogočih pravnih rešitvah vprašanja Postojnske jame. Žarnić je ob tem izrazil pričakovanje, da bo na to temo stekla tudi debata v parlamentu. Na to potezo so se na občini že odzvali. Kot zatrjujejo, zasledujejo isti cilj kot omenjeno društvo - to je ohranitev upravljanja Postojnske jame v domačih rokah. Prav tako obe strani želita ohraniti neposredni vpliv javnega interesa v okviru javno-zasebnega partnerstva, pravijo. Osem ponudb za nakup Turizma Kras Razpisno dokumentacijo za oddajo nezavezujoče ponudbe za nakup Turizma Kras, ki ima zdaj v lasti koncesijo za Postojnsko jamo, je po poročanju Radia Slovenija dvignilo 15 interesentov, nezavezujočih ponudb pa je bilo na koncu oddanih osem. Po neuradnih podatkih se za nakup med drugimi zanimata zamejska družba KB1909 in Kranjski finančni holding Sava, že od lani pa interes za to izkazujejo tudi nekateri notranjski gospodarstveniki. Istrabenz Turizem je razpis za prodajo družbe Turizem Kras objavil 13. februarja. Po pridobitvi finančnega informacijskega memoranduma o družbi s strani zainteresiranih investitorjev in oddaji nezavezujočih ponudb postopek prodaje 100-odstotnega deleža družbe prehaja v tretjo, predvidoma zadnjo fazo.", "title": "V boju za usodo Postojnske jame uradno tudi občina", "keywords": "Gospodarstvo", "lang": "slovenian"}
{"body": "Uprava največje ameriške banke JP Morgan Chase je sprejela odstop glavne direktorice oddelka za investicije Ine Drew, ki je tako postala prva žrtev izgube najmanj dveh milijard dolarjev v šestih tednih zaradi napačnih naložb. Zamenjal jo bo eden od direktorjev v investicijskem oddelku Matt Zames. Direktorica oddelka za investicije v največji ameriški banki JP Morgan Chase, 55-letna Ina Drew, je zaradi hude polomije pri trgovanju z izvedenimi finančnimi instrumenti, ki je banki ustvarila najmanj dve milijardi dolarjev izgube, odstopila. Toliko je bilo le neposredne izgube s trgovanjem, banka pa je dobila hud udarec svojemu ugledu ter vrednosti delnic. Banka je samo v četrtek, ko je glavni izvršni direktor Jamie Dimon objavil izgubo, izgubila 15 milijard dolarjev vrednosti delnic, ki so se v petek ponovno pocenile za skoraj 10 odstotkov. JP Morgan Chase je škodovala tudi celotni bančni industriji, ki se bo sedaj težje upirala dodatnim regulacijam Wall Streeta. Ina Drew je vodila investicijski oddelek pri JP Morgan Chase zadnjih sedem let. Za svoje delo je bila tudi obilno poplačana, saj je samo lani zaslužila 15,5 milijona dolarjev. Po objavi škandala je večkrat ponudila odstop, vendar še ni bil sprejet. Za velike izgube s trgovanji je odgovoren londonski trgovec z vrednostnimi papirji za banko Bruno Iksil. Iksilu so zaradi velikanskih vsot denarja za stave z izmenjavami posojilnega tveganja credit default swaps rekli kar londonski kit . Obrvi je dvigal že aprila, vendar je takrat Dimon skupaj z drugimi šefi banke zamahnil z roko in zavrnil opozorila. V nedeljo je za televizijo NBC priznal, da aprila ni imel prav, vendar se je branil, da ni vedel za vse razsežnosti težav. Priznal je, da so naredili hudo napako in veliko škodo lastni verodostojnosti, za kar bodo plačali ceno. Po besedah demokratskega senatorja iz Michigana Carla Levina bo to izguba boja za slabitev dodatnih regulacij finančne industrije. Nekaj novih regulacij zaradi zadnje finančne krize, ki jo je pomagal povzročiti Wall Street s podobnimi postopki, kot jih je sedaj ponovno zagrešila banka JP Morgan Chase, je bilo že potrjenih. Uvaja pa se še tako imenovano Volckerjevo pravilo, ki nosi ime po nekdanjem predsedniku Federal Reserve Paulu Volckerju. Dimon sicer zatrjuje, da omenjeno pravilo ne bi preprečilo polomije, ker pravilo prepoveduje podobno trgovanje za dobiček banke. Po njegovih besedah so s propadlimi investicijami dejansko želeli banko le zaščititi pred izgubami, ne pa pridelati dobička. Demokratski kongresnik iz Massachusettsa Barney Frank pa je za televizijo ABC podobno kot Levin za NBC dejal, da bi zadnja različica Volckerjevega pravila tovrstno trgovanje in izgube preprečila. Dimon, ki je svojo banko uspešno pripeljal skozi vihar zadnje svetovne finančne krize, je bil do zdaj eden glasnejših kritikov novih regulacij finančne industrije. Sedaj bo to malce težje. Dimon nima težav z morebitnimi kongresnimi preiskavami in je že sam zagotovil vsem zaposlenim ter kritikom, da bodo zadevi prišli do konca ter se iz napake nekaj naučili. Polomija ga je očitno hudo prizadela, saj je med drugim celo javno povedal, da nima nič proti višjim davkom na svojo plačo, ker si želi bolj enakopravne družbe. Čeprav je dodal, da se mu napadi na poslovni svet na splošno ne zdijo produktivni.", "title": "Padla je prva žrtev izgube dveh milijard dolarjev v šestih tednih", "keywords": "jp;morgan;jpmorgan;banka;investicijska;izguba;odstop", "lang": "slovenian"}
{"body": "Sodišče je zamenjalo prisilnega upravitelja SCT. Prejšnja upraviteljica Darja Erceg je namreč zaprosila za razrešitev, da se ne bi ustvarjal videz nepristranskosti, ker je predsednica nadzornega sveta upnika SCT. Prisilna upraviteljica SCT Darja Erceg je sodišču predlagala svojo razrešitev. V obrazložitvi je zapisala, da ne želi, da bi se umetno ustvarjale kakršne koli okoliščine ali namigi, ki bi vzbujali morebiten dvom v njeno strokovno in objektivno nepristranskost. Ercegova je namreč predsednica nadzornega sveta GPG, ki je tudi eden izmed upnikov SCT, kar bi lahko pri ostalih strankah v postopku zbudilo dvom v njeno pristranskost. Sodišče je Ercegovo razrešilo in na njeno mesto imenovalo Marijo Magdaleno Šantl. V pojasnilu pa je sodnik še zapisal, da je sodišče prepričano, da bi Ercegova v postopku delovala nepristransko in strokovno. Njeni prošnji za razrešitev pa je ugodilo zaradi možnega videza nepristranskosti in čim bolj nemotenega poteka postopka prisilne poravnave. Pred imenovanjem Šantlove se je sicer zgodil še en zaplet, saj je računalniški program kot naslednjega upravitelja izbral Borisa Dolamiča, ki pa je direktor GPG. Sodišče je tudi njega razrešilo iz istih razlogov kot Ercegovo. Sodišče je postopek prisilne poravnave začelo 25. januarja. Upniki imajo čas za prijavo terjatev do 25. februarja. Sodišče je v petčlanski upniški odbor imenovalo Petrol, NLB, Abanko, Salonit Anhovo in družbo za upravljanje z avtocestami v Federaciji BiH. SCT pridobil posle v Srbiji? Iz SCT so sporočili, da so kljub prisilni poravnavi uspeli pridobiti več poslov v Srbiji. Njihova hčerinska družba SCT&CG Montaža iz Beograda je tako pridobila gradnjo Športno-rekreacijskega centra Voždovac z nogometnim igriščem na strehi objekta, ki bo razpolagal z 72.400 kvadratnimi metri prostora. Posel je vreden 22 milijonov evrov. Poleg tega bo SCT gradil tudi logistični center PTT Srbije v Zemunu, sodeloval pri gradnji nemškega podjetja Norma Group v Subotici ter Plazza centra v Kragujevcu. Skupna vrednost teh poslov znaša devet milijonov evrov. V sredo je sicer prišlo na dan, da pa je SCT po drugi strani izgubil gradnjo predora Vijenac v Federaciji BiH. Pogodbo, vredno 54,6 milijona evrov, je v sredo razdrla družba za upravljanje z avtocestami v Federaciji BiH, za to pa so se odločili po pogovoru s predstavniki SCT in nadzornikom gradnje, inštitutom IGH.", "title": "Sodišče zamenjalo prisilnega upravitelja SCT", "keywords": "sct;prisilna;poravnava;upravitelj;sodišče", "lang": "slovenian"}
{"body": "Ljubljana - Vlada se je včeraj prvič po dolgem času odločila vplivati na cene naftnih derivatov preko sprememb trošarin. Zaradi tega bo cena najbolj prodajnega goriva eurosuper in cena dizla ostali na enaki ravni kot doslej (0,827 evra in 0,914 evra za liter), medtem ko bomo za liter kurilnega olja odšteli 0,563 evra oziroma dva centa manj kot doslej. Malenkostno se je znižala tudi cena goriva eurosuper plus (za 0,1 centa na 0,849 evra na liter). Če vlada ne bi spremenila trošarin, bi se dizel pocenil za 6,5 centa, kurilno olje za 6,9 centa, obe vrsti bencina pa za 3,1 centa. Kot so sporočili iz vlade, so trošarine za neosvinčeni bencin zvišali za 2,552 centa na liter, trošarine za plinsko olje za pogonski namen za 5,393 centa na liter, trošarine za plinsko olje za plinsko ogrevanje pa za 4,1 centa. Slednje so zvišali na najvišjo raven, kolikor je dopustno v skladu z zakonskim pooblastilom. Omenjeni ukrep naj bi vladi tako prinesel 133,8 milijona evrov sredstev na letni ravni, kar bo po besedah finančnega ministra Franca Križaniča uporabila za financiranje ukrepov proti gospodarski krizi. Zvišanje trošarin naj bi tudi ob predpostavki, da se cene naftnih derivatov v naslednjih dveh tednih ne bodo znižale, inflacijo v tem mesecu znižalo za 0,64 odstotne točke. In kaj se dogaja s svetovno ceno nafte? Zaradi špekulacij o tem, da bo Organizacija držav izvoznic nafte (Opec) jutri znižala proizvodnjo za največ v zadnjem desetletju, se je nafta na svetovnih trgih podražila. 159-litrski sodček ameriške zahodnoteksaške nafte je bil dražji za več kot šest odstotkov in je znašal 50,50 dolarja, za več kot šest odstotkov se je podražil tudi sodček severnomorske nafte brent. V Opecu sicer ocenjujejo, da so do zdaj zaradi močnega padca cen nafte - ta je za 66 odstotkov nižja od svojega rekorda v juliju - izgubili okoli 700 milijard dolarjev. Nižje cene nafte pa niso pozitivno vplivale na svetovno povpraševanje po nafti. To se bo po ocenah mednarodne agencije za energijo prvič po letu 1983 znižalo.", "title": "Bencin zaradi višjih trošarin ne bo cenejši", "keywords": "gospodarstvo;ekonomija", "lang": "slovenian"}
{"body": "Primerjali smo ponudbo posojil v bankah Kljub negotovim razmeram na finančnih trgih banke niso povsem ustavile posojil državljanom, posojilo je še vedno mogoče dobiti, a pod nekoliko strožjimi pogoji. V sodelovanju z nepremičninskim iskalnikom GoHome.si in nepremičninsko družbo Formal smo pripravili pregled možnosti za najem posojila za nakup stanovanja pri različnih bankah, ki delujejo v Sloveniji. Kot je mogoče razbrati iz podatkov, banke posojila še vedno nudijo, vendar precej bolj strogo ocenjujejo posojilno sposobnost posameznika. Čeprav so posojila nekoliko dražja kot lani, se do njih lahko pride pod razmeroma ugodnimi pogoji. Za prikaz pogojev različnih bank smo si izbrali posameznika, ki je komitent banke, ima 900 evrov neto plače komintenti z nižjo plačo bodo zelo težko najeli posojilo, ki je prost vseh drugih bremen. Stranka želi najeti 40.000 evrov posojila za 15 let, s katerim želi kupiti stanovanje v Ljubljani, ki je vpisano v zemljiško knjigo. Posojilo namerava zavarovati z nepremičnino, ki jo kupuje. Naj dodamo, da pri vseh bankah dodatni stroški, ki so povezani z odobritvijo posojila to so stroški notarja in sodnih taks znašajo okoli 500 evrov. Stroški odobritve posojila so navedeni, a se stranke v bankah običajno lahko dogovorijo za znižanje plačila stroškov posojila. Poleg tega v banki zahtevajte, da vam že pred podpisom pogodbe razkrijejo vse morebitne dodatne stroške. Luka Lajovic iz Formala še svetuje Zaradi različnih kreditnih pogodb vedno zahtevajte, da vam banka posreduje osnutek pogodbe vsaj nekaj dni pred predvidenim podpisom, da jo boste lahko proučili. Če se s katerim od določil v pogodbi ne boste strinjali, ga boste z banko lahko poskušali uskladiti ali se boste lahko odločili za ponudbo druge banko. Vrednosti Euribora so pri bankah različne, saj nekatere uporabljajo 6-mesečni, druge pa 3-mesečni Euribor. Želeli smo preveriti tudi posojila v švicarskih frankih, a večina bank trenutno ne nudi posojil, ki so vezana na to valuto. Banke niso navedene z imeni, ker gre za vzorčen in izmišljen primer navidezne stranke. Namen prikaza spodnjih podatkov je spodbuditi posojilojemalca, da se za najem posojila obrne na več bank, ki mu bodo vsaka individualno predstavile posojilno pogodbo zanj. Banka 1 EURIBOR 3,126% PRIBITEK 2,10% SKUPNA OBRESTNA MERA 5,2260% ROČNOST 180 MESEČNI OBROK 321,05 € STROŠKI ODOBRITVE / INTERKALARNE OBRESTI 0,00% EOM / Vrednost vseh odplačanih obrokov bi znašala 54.778,26 evrov. Banka 2 EURIBOR 2,892% PRIBITEK 2,20% SKUPNA OBRESTNA MERA 5,092% ROČNOST 180 MESEČNI OBROK 318,24 € STROŠKI ODOBRITVE / INTERKALARNE OBRESTI 0,00% EOM / Banka 3 EURIBOR 2,765% PRIBITEK 3% SKUPNA OBRESTNA MERA 5,765% ROČNOST 180 MESEČNI OBROK 332,49 € STROŠKI ODOBRITVE 334,00 € INTERKALARNE OBRESTI 0,00% EOM 6,06% Banka 4 EURIBOR 2,765% PRIBITEK 2,085% SKUPNA OBRESTNA MERA 4,85% ROČNOST 180 MESEČNI OBROK 314,47 € STROŠKI ODOBRITVE 100 € INTERKALARNE OBRESTI 0,00% EOM 5,070% Banka 5 EURIBOR / PRIBITEK / SKUPNA OBRESTNA MERA 4,5120% ROČNOST 180 MESEČNI OBROK 306,25 € STROŠKI ODOBRITVE / INTERKALARNE OBRESTI 0,00% EOM 4,610% Banka 6 EURIBOR 3,037% PRIBITEK 3,25% SKUPNA OBRESTNA MERA / ROČNOST 180 MESEČNI OBROK 343,84 € STROŠKI ODOBRITVE 175,26 € INTERKALARNE OBRESTI 8941,00% EOM 6,550% Banka 7 EURIBOR 2,51% PRIBITEK 3,05% SKUPNA OBRESTNA MERA 5,56% ROČNOST 180 MESEČNI OBROK 328,11 € STROŠKI ODOBRITVE 260,00 € INTERKALARNE OBRESTI 0,00% EOM 5,90% Banka 8 EURIBOR 5,139% PRIBITEK 2,15% SKUPNA OBRESTNA MERA 7,289% ROČNOST 180 MESEČNI OBROK 366,03 € STROŠKI ODOBRITVE 275,00 € INTERKALARNE OBRESTI 0,00% EOM 7,660% Le ena banka nudi posojila v švicarskih frankih. Banka 5 ZNESEK KREDITA 40.000,00 € LIBOR / PRIBITEK / SKUPNA OBRESTNA MERA 5,5880% ROČNOST 180 MESEČNI OBROK 328,71 STROŠKI ODOBRITVE / INTERKALARNE OBRESTI 0,00 % EOM 5,730% TEČAJ MENJAVE 1EUR=1,149410", "title": "Banke še dajejo posojila", "keywords": "Gospodarstvo", "lang": "slovenian"}
{"body": "Vsi imajo enake težave Štirje največji japonski proizvajalci avtomobilov - Toyota, Nissan, Honda in Mazda - bodo zaradi možnih težav z zračnimi blazinami po vsem svetu skupaj vpoklicali 3,39 milijona vozil. Toyota bo v Sloveniji na pregled povabila 1.612 lastnikov modelov yaris, corolla in avensis. Vsi proizvajalci navajajo iste težave z zračno blazino. V slovenskem predstavništvu Toyote so pojasnili, da se lahko zaradi nepravilnega postopka izdelave pogonskega dela sovoznikove zračne vreče ob sproženju le-te do poškoduje inflator, kar bi utegnilo poškodovati sopotnika. Predstavnik Toyote je pojasnil, da bodo vpoklicali 1,73 milijona vozil, ki so bili na Japonskem ali drugod po svetu izdelani med novembrom leta 2000 in marcem leta 2004. V ZDA bodo vpoklicali 170.000 vozil. V Evropi bo Toyota vpoklicala približno 490.000 vozil modelov yaris, corolla in avensis. Do zdaj poročajo o skupno petih poškodbah inflatorja dva primera v ZDA in trije na Japonskem, a v nobenem primeru ni prišlo do poškodb potnikov. Krivo japonsko podjetje? Nissan bo po vsem svetu odpoklical 480.000 vozil, ki so jih izdelali na Japonskem med avgustom leta 2000 in januarjem leta 2004. Honda bo odpoklicala 1,135 milijona vozil. Gre za vsesplošni vpoklic, ki zadeva vse regije, kjer poslujemo, so pojasnili v Hondi. Mazda bo po vsem svetu odpoklicala 45.463 vozil, od tega 4.384 na Japonskem. Iz Toyote in Nissana so sporočili, da je zračne blazine proizvedlo podjetje Takata iz Tokia, medtem ko je japonsko ministrstvo za promet pojasnilo, da je sestavne dele za zračne blazine dobavilo eno podjetje, pri čemer njegovega imena niso navedli. Takata naj bi zračne blazine dobavljala vsem večjih proizvajalcem avtomobilov na svetu, tudi nemškim proizvajalcem Daimler, Volkswagen in BMW, ameriškima proizvajalcema Ford in General Motors, italijanskemu Fiatu in južnokorejskemu Hyundaiu.", "title": "Odpoklic več kot treh milijonov japonskih vozil, tudi v Sloveniji", "keywords": "toyota;avto", "lang": "slovenian"}
{"body": "Vsak četrti slovenski delodajalec ne najde ustreznega delavca. Skoraj četrtina slovenskih delodajalcev pravi, da ima težave pri pridobivanju ustreznega kadra. To je pokazala raziskava podjetja Manpower, v kateri je med 40 tisoč delodajalci po svetu sodelovalo tudi 629 slovenskih. Niso točni in iznajdljivi Pri nas jih kar 60 odstotkov navaja, da kandidatom primanjkuje tehničnih znanj in profesionalnosti, menda nimajo zadovoljivega osebnega nastopa in niso točni, so pa tudi premalo iznajdljivi in fleksibilni. Slovenski delodajalci menda najtežje najdejo inženirje ter kvalificirane in proizvodne delavce. Prvič so se na lestvico najbolj iskanih profilov uvrstili tudi vodje prodaje ter strokovnjaki za marketing in odnose z javnostmi. Na slovenski lestvici pa tokrat ni več prodajnikov in tajniškega osebja, ki so na vseh lestvicah drugih držav. \"Menimo, da je kar nekaj prodajnega kadra uvrščenega med inženirje. Ko mi iščemo strojne in elektroinženirje, morajo po navadi poleg tehničnega znanja imeti prodajne veščine,\" pojasnjuje Romana Šercelj iz Manpowerja. Sa. K. 1. Inženirji 2. Kvalificirani delavci 3. Delavci 4. Kuharji 5. Vozniki 6. Vodje prodaje 7. Zdravniki 8. Gostinci 9. Marketing in PR 10. Vodilni kader", "title": "Podjetja najtežje dobijo inženirje", "keywords": "enirje;lovenski;udi;elodajalci;znajdljivi;adra;ar;ed;enda;ajte", "lang": "slovenian"}
{"body": "Žerjavisti v Luki Koper so ob šesti uri začeli s stavko. Predstavniki Luke Koper ocenjujejo, da je do 9.30 nastalo že 150 tisoč evrov škode. Pri tem niso upoštevani odškodninski zahtevki ladjarjev. Ob tem v Luki Koper še ocenjujejo, da v grobem stavka sto ljudi na kontejnerskem terminalu, medtem ko na drugih terminalih delo poteka nemoteno. Prvi mož sindikata žerjavistov, ki ga vodi Mladen Jovičič in ima 380 članov, je s potekom stavke zadovoljen in poudarja, da bodo vztrajali do izpolnitve vseh stavkovnih zahtev. Po njegovem mnenju bi morala Luka Koper že pred leti zaposliti vsaj 30 novih žerjavistov, ne pa da najema \"bosanske sužnje\", ki delajo tudi do 24 ur neprekinjeno in dvakrat prekoračijo število dovoljenih ur za 630 evrov na mesec. Opozarja tudi na stiske teh delavcev, ki so najeti prek agencij in jih izkoriščajo. To se izkazuje kot najem storitev, čeprav gre za najem delovne sile in da je zadeva zrela za inšpekcijo, ta pa ne ukrepa. Luka Koper: Prva stavka po t. i. pivski stavki \"V zadnjih 50-ih letih se je v Luki Koper zgodila le ena stavka, tako imenovana pivska stavka zaradi piva v menzi. Sedaj je prva stavka po tem,\" so povedali na tiskovni konferenci uprave Luke Koper. \"Ne bomo talci ene skupine ljudi. Stavka je nezakonita, za kar smo pridobili pravno mnenje, zato bodo sprožili ustrezne postopke proti odgovornim,\" poudarja predsednik uprave Luke Koper Gregor Veselko. Povprečna mesečna plača žerjavista znaša 2500 evrov bruto. Zaradi povečanega obsega dela bodo dobili še dodatek 250 evrov, pravijo v Luki Koper. Po njegovem mnenju je cilj stavkajočih le destabilizacija razmer v družbi. Stavka naj bi v prvih treh urah povzročila za 150 tisoč evro izpada prihodkov. K temu ni prišteta posredna škoda morebitne odškodninskih zahtevkov ladjarjev, predvsem pa izpada ugleda med poslovnimi partnerji. Po mnenju uprave je stavka sprožila odločitev, povezana z racionalizacijo poslovanja, da žerjavisti po novem delajo 5,5 efektivne ure namesto prejšnjih štiri v sicer osemurnem delavniku. V upravi pravijo, da je to začasen ukrep in da bodo zaposlili še 13 novih žerjavistov. Sindikat pristaniških delavcev stavke ne podpira Sindikat pristaniških delavcev, ki združuje okoli 250 članov, stavke ne podpira, saj menijo, da gre za privilegiranje žerjavistov in delavcev na notranjem železniškem prometu, pravi Gregor Mislej. Stavka vpliva tudi na Intereuropo \"Ker prihaja do zastojev pri manipulacijah v Luki Koper, obstaja možnost povišanja stroškov zaradi stojnin prevoznih sredstev,\" razmere ob stavki žerjavistov opisujejo v Intereuropi. \"Posledice omejujemo z intenzivno komunikacijo z vsako posamezno stranko in iskanjem najprimernejše rešitve. Zaenkrat večjih finančnih posledic ne pričakujemo, v kolikor bi se stavka nadaljevala pa obstaja tudi ta možnost.\"", "title": "Žerjavisti stavkajo, Luka KP šteje škodo", "keywords": "Luka Koper;stavka;žerjavisti", "lang": "slovenian"}
{"body": "Dramatično predvsem v jugovzhodni Evropi Potem ko sta Moskva in Bruselj dosegla dogovor o namestitvi opazovalcev, so ti v Ukrajini začeli delo. Nadzorovali bodo pretok ruskega plina čez Ukrajino v EU. Dogovor dovoljuje ruskim nadzornikom preverjanje pretoka plina na ukrajinski strani in ukrajinskim nadzornikom na ruski strani, je pojasnila tiskovna predstavnica Evropske komisije. Preverjanje pretoka plina naj bi potekalo na okoli osmih postajah. Komisija je kljub temu opozorila, da bodo za ponovno vzpostavitev oskrbe s plinom potrebni trije dnevi, saj Rusija za dobavo potrebuje 30 ur, medtem ko je za tranzit čez Ukrajino potrebnih dodatnih 36 ur. Predsednik Evropske komisije Jose Manuel Barroso je pozdravil soglasje za napotitev opazovalcev in poudaril, da je zdaj nujno, da brez odlašanja plin znova začne dotekati do evropskih uporabnikov. Putin odprl pot do dogovora Ruski premier Vladimir Putin je v četrtek zvečer privolil v nastavitev evropskih opazovalcev ob plinovodih ob rusko-ukrajinski meji, s čimer je odprl pot za končanje plinskega spora, ki je v Evropi povzročil energetsko krizo. Slovenija naj ima raje skupna skladišča plina Rusija prižgala zeleno luč, Evropa bo dobila plin Ruskega plina še ni, več črpajo iz skladišč Zloma energetskega sistema se ni bati Putin in predsednik češke vlade Mirek Topolanek, ki predseduje Uniji, sta se dogovorila o pogojih za napotitev opazovalne komisije na vsa mesta, ki so pomembna za pretok plina. Tudi Ukrajina je že izrazila pripravljenost za ponovno vzpostavitev pretoka plina proti Zahodu. Takoj ko bo Rusija preklicala ustavitev dobave, bo Ukrajina zagotovila tranzit plina čez svoje ozemlje, naj bi zagotovil ukrajinski predsednik Viktor Juščenko. Več evropskih držav brez plina Tudi v petek je bilo več kot deset evropskih držav odrezanih od pošiljk ruskega plina, med njimi tudi Slovenija. Čez Ukrajino namreč doteka v EU okoli 80 odstotkov plina iz Rusije. Zelo kritične razmere so v jugovzhodni Evropi, kjer so številne države tako rekoč stoodstotno odvisne od teh pošiljk plina. V Srbiji in Bolgariji več sto tisoč ljudi zmrzuje v svojih stanovanjih. Številne šole in otroški vrtci so zaprti. Odkar ruskega plina ni več v Bosni in Hercegovini, se je v tej državi položaj dramatično zaostril, saj je samo v Sarajevu okoli 100.000 gospodinjstev ostalo brez ogrevanja. Če razmere do ponedeljka ne bodo boljše, bodo v nekaterih občinah razglasili izredno stanje. Tudi Slovenija brez ruskega plina Slovenskemu ponudniku Geoplinu, ki že nekaj dni ne dobiva ruskega plina, je v četrtek uspelo zagotoviti dodatne količine zemeljskega plina za slovensko tržišče, ki skupaj s pošiljkami iz Alžirije in EU-ja do nadaljnjega zadostujejo za nemoteno oskrbo slovenskih uporabnikov. Vsi upajo na čimprejšnji razplet krize. V podjetju so dopoldne za MMC dejali, da za zdaj še ne vedo, kdaj bodo znova začeli prejemati ruski plin, potem ko je bil sinoči sklenjen dogovor med Rusijo in Ukrajino. Čeprav Geoplin zatrjuje, da je oskrba s plinom v Sloveniji nemotena, danes o težavah v proizvodnji zaradi redukcije plina poročajo tudi iz Lesne Tovarne ivernih plošč Otiški Vrh. Kot je pojasnil direktor Lesne TIP Danilo Anton Ranc, so dobili obvestilo, da morajo porabo plina zmanjšati na četrtkovo raven, ki je bistveno nižja od njihovih današnjih potreb. V Geoplinu še poudarjajo, da je čas dobave plina, potem ko bo Rusija spet odprla ventile, odvisen od stanja prenosnih sistemov in od časa, v katerem bo vzpostavljen normalen delovni tlak. A. S./ G. V./ B. R./A. P.", "title": "Opazovalci prišli, a plina še ni", "keywords": "plin;evropa;gazprom;rusija;ukrajina", "lang": "slovenian"}
{"body": "A za zdaj so se za sodelovanje dogovorili le v štirih evropskih državah Nissanov najnovejši električni lepotec leaf ne bo samo ekološki, ampak tudi prijazen denarnici - po napovedih bo zanj namreč treba odšteti manj kot 30.000 evrov. Tretji največji japonski izdelovalec avtomobilov je v ponedeljek sporočil, da bo leaf izraz je angleški in v prevodu pomeni list v Evropi, tudi po zaslugi številnih državnih pomoči in spodbud, stal okoli 30.000 evrov. V želji, da bi električne avtomobile čim bolj približali evropskemu kupcu, sta Nissan in njegov evropski partner Renault namreč pripravljena investirati štiri milijarde evrov v množično proizvodnjo leafa ob tem si seveda obetata, da bo prodaja tovrstnih avtomobilov do leta 2020 zrasla na 10 odstotkov celotne prodaje tovrstnih vozil, a le, če jim pri tem pomagajo tudi države. Največ olajšav ponuja Nizozemska Za začetek so dogovor dosegli s Portugalsko tam bo cena za avtomobil, vključno z baterijo, fiksna, 29.955 evrov, z Irsko tam bo stal 40 evrov več, Nizozemsko tam bodo kupci sicer morali za avtomobil plačati 32.839 evrov, a jim bo država ponudila olajšave pri davkih, s čimer bodo lahko v petih letih prihranili med šest in 19.000 evri in Veliko Britanijo, kjer bodo leafa ponujali za 23.350 funtov 27.163 evrov, poleg tega pa bodo od leta 2013 v tej državi omenjene avtomobile tudi izdelovali. Nissan priznava, da se je za omenjene štiri države odločil predvsem zaradi številnih državnih spodbud, ki jih bodo deležni kupci avtomobilov. A to ne pomeni, da se bo japonsko podjetje tudi ustavilo pri teh državah - Japonci namreč napovedujejo, da bo leaf do konca prihodnjega leta torej 2011 na voljo v vseh večjih zahodnoevropskih državah. Prvi avtomobili v Evropi konec leta Vsi, ki nameravajo električnega lepotca, ki lahko z enim polnjenjem prevozi 160 kilometrov, kupiti, lahko svoje ponudbe začnejo oddajati že julija, prvi avtomobili pa bodo v Evropo prispeli že julija.", "title": "Evropa na široko odpira vrata električnemu japoncu", "keywords": "Gospodarstvo;Zabava;Avtomobilizem", "lang": "slovenian"}
{"body": "Železniški lobi, ob podpori Janševe vlade, preprečuje konkurenci, da bi začela voziti po slovenskih tirih.", "title": "Zavračanje konkurence", "keywords": "slovenske;železnice;železnica;lobi;konkurenca", "lang": "slovenian"}
{"body": "Agroind iz Vipave je podpisal pogodbo o prodaji vipavske mlekarne z italijanskim kupcem. O kupnini ne želijo govoriti, nakazana pa naj bi bila do novembra. Takrat bodo tudi razkrili ime kupca. Direktor Kmetijske zadruge Vipava Boris Bajc je povedal, da je Agroind iz Vipave podpisal pogodbo o prodaji vipavske mlekarne z italijanskim kupcem. Kupnina, o kateri sicer ni želel govoriti, bo nakazana v celoti do novembra, ko bodo tudi razkrili ime kupca. Kupec naj bi bil sicer znani italijanski proizvajalec mlečnih izdelkov, vendar je ob tem zanikal, da bi bil to Parmalat ali kakšna druga večja družba. Bajc pravi, da naj bi obdržali le del zdaj zaposlenih delavcev, trenutno je v mlekarni še 22 zaposlenih, ki so prerazporejeni na druga delovna mesta v Agroindu. O številu prenesenih delavcev na novega lastnika se bodo namreč še dogovarjali. Znano pa je že, da bo novi lastnik v vipavski mlekarni proizvajal le sire, med drugim priznani Nanoški sir in mocarelo. Izgubili bomo sveže mleko iz Vipavske doline, je dodal Bajc. Mleko za predelavo bo še naprej prihajalo iz Vipavske doline, Idrijsko-Cerkljanskega in Gorenjske. Že zdaj vozijo to mleko v Italijo, precej ga gre k istemu mlekarju, kot je novi lastnik mlekarne. Bajc ocenjuje, da le v Vipavski dolini dnevno pridelajo okrog 30.000 litrov mleka, širše na Primorskem pa proizvedejo trikrat do štirikrat toliko mleka. Proizvajalce mleka bo prepričala resnost pri plačilu in dobra cena za kvalitetno mleko, je zagotovil direktor Kmetijske zadruge Vipava. Cena naj bi se po njegovih ocenah gibala okrog 34 centov za liter, kar bo preprečilo nadaljnjo prodajo slovenskega mleka v Italijo.", "title": "Mlekarna bo v rokah za zdaj skrivnostnega italijanskega kupca", "keywords": "italijan;agroind;vipava;vipavska;mlekarna;boris;bajc", "lang": "slovenian"}
{"body": "Posojilna dejavnost ostaja razmeroma šibka Po podatkih Banke Slovenije so banke v prvih štirih mesecih dosegle 41,5 milijona evrov izgube, kar je za skoraj 10 milijonov evrov več kot lani, ko je izguba dosegla 32,2 milijona evrov. Posojilna dejavnost bank ostaja šibka. Sicer je bruto dohodek bank v prvih štirih mesecih letošnjega leta znašal 377,2 milijona evrov, kar je za 16,8 odstotka manj kot lani. Od tega so bile čiste obresti za 20,8 odstotka nižje kot lani, medtem ko so se neobrestni prihodki znižali za 6,6 odstotka. Banke so sicer glede na lansko leto znižale svoje operativne stroške za 5,2 odstotka. Posojilna dejavnost bank ostaja zelo šibka. Obseg posojil nebančnemu sektorju je aprila upadel za 0,9 odstotka glede na marec. Obseg posojil gospodarstvu se je skrčil za 12,5 odstotka, obseg posojil gospodinjstvom pa se je skrčil za 2,7 odstotka. So pa banke povečale obseg posojil državi za 13,7 odstotka z nakupom zakladnih menic. Ob tem se banke še naprej razdolžujejo pri tujih, v manjši meri pa tudi domačih bankah. Zaradi tega se je za 8,5 odstotka skrčila tudi bilančna vsota bank. Banke se še naprej spopadajo s plačilno nedisciplino, saj se je delež terjatev z zamudami nad 90 dni v aprilu povečal za 0,6 odstotka glede na marec. Povečal se je tudi delež slabih terjatev med podjetji, ki znaša 25,2 odstotka. Skupno število podjetij z zamudami pri plačilu terjatev pa se je aprila zmanjšalo na 5.796. Marca je namreč s plačilom obveznosti do bank zamujalo 6.093 podjetij. Svet Banke Slovenije je ugotovil tudi, da se je kakovost posojilnega portfelja bank po nekajmesečni stagnaciji aprila nekoliko poslabšal.", "title": "Banke v prvih štirih mesecih ustvarile 41 milijonov evrov izgube", "keywords": "Gospodarstvo;MMC priporoča", "lang": "slovenian"}
{"body": "Sindikat TEŠ-a zamrznil stavko Stavka v Tešu je do nadaljnjega zamrznjena, čeprav razlogi zanjo ostajajo, je dejal sindikalist delavcev TEŠ-a Branko Sevčnikar. Odločili smo se, da v tem trenutku damo času čas in da dopustimo vsem pristojnim institucijam, ki do zdaj še niso povedale svojega mnenja, da to storijo, je odločitev o zamrznitvi v pogovoru z novinarko TV Slovenija Duško Lah dejal Sevčnikar. Neuklonljiva podpora Urošu Rotniku Sevčnikar vztraja, da je bila razrešitev Uroša Rotnika nezakonita, hkrati pa poudarja, da sodišče o tem še ni reklo zadnje besede. Uroš Rotnik je bil dober direktor in mislim, da bi morali dobrega direktorja ščititi. Dober direktor je redkost. Če pa se lastnik odloči, da ga zamenja, pa ima vso legitimno pravico, vendar na neki normalen človeški način, je dodal. Nadzorniki izključujejo delavskega predstavnika? Zadeva Rotnik je torej na sodišču, zahtevi sindikata, da prejmejo zagotovila, da se bo projekt TEŠ 6 nadaljeval, pa je bilo ugodeno. Ali razlogov za stavko torej ni več? Po Sevčnikarjevem mnenju daleč od tega, prepričan je namreč, da se stvari še poslabšujejo. Predvsem imamo veliko pripomb glede vpetosti našega predstavnika v delo nadzornikov TEš-a, ker se ga ne obvešča in ne vabi na sestanke ter se z njim komunicira na neprimeren način, je dejal Sevčnikar. Informacije, da je pogodba o 110 milijonov vrednem posojilu za nadaljevanje projekta tip pred podpisom, pa je Sevčnikar zavrnil. Po njegovih informacijah naj bi namreč sledila prekinitev v odločanju, zato ni tako blizu podpisa , ampak se bo o tem znova odločalo v prihodnjih dneh. Spomnimo. Stavkovni odbor TEŠ-a je dopoldne prekinil sejo, ker ni imel dovolj relevantnih informacij za odločanje. Želeli so se sestati z državnim sekretarjem Pavlico, odločanje o stavki pa so nadaljevali zvečer. Sindikat TEŠ-a je v svojih stavkovnih zahtevah že prejšnji teden zapisal, naj oblasti preverijo, ali je bila odstavitev Uroša Rotnika z mesta direktorja družbe zakonita. Prepričani so namreč, da ga je nadzorni svet Holdinga Slovenskih elektrarn HSE odstavil nezakonito. To jim je v svojem dokumentu potrdila tudi Agencija za upravljanje kapitalskih naložb, zaradi česar je sindikat tudi zamrznil za prejšnji sredo napovedano stavko. Ta dokument po besedah predsednika podjetniškega sindikata Branka Sevčnikarja tako HSE-ju kot tudi nadzornemu svetu TEŠ-a nalaga, da sproži postopke, da se razrešeni direktor elektrarne vrne na svoje mesto. Danes bo sindikat ugotavljal, ali je bilo to tudi storjeno. Nadzorniki mnenja omenjene agencije niso upoštevali, saj je nato tudi celjsko sodišče razsodilo, da je bila odstavitev zakonita. Politični vihar Odstavitev Rotnika je sprožila burne odzive v slovenski javnosti. Rotnik so nadzorniki odstavili, saj naj ne bi dovolj učinkovito in pregledno vodil 1,2 milijarde vredne naložbe v šesti blok termoelektrarne. Na njegovo mesto je bil imenovan Simon Tot, največ kritik pa je zamenjava prinesla stranki Zares in njenemu predsedniku Gregorju Golobiču, češ da izvaja kadrovski cunami. Ta se je branil vseh očitkov, prav tako direktor direktorata za energijo Janez Kopač, ki naj bi Golobiču pomagal, da v Zaresu pridobijo nadzor nad slovensko energetiko. Premogovnik Velenje Rotnika smo vedno podpirali Oglasili so se tudi iz Premogovnika Velenje, kjer so zanikali navajanje medijev, da je šef uprave družbe Milan Medved sodeloval v razgovorih povezanih z odstavitvijo Rotnika. Kot pravijo v sporočilu za javnost, gre za izjave tistih, ki želijo vnesti razdor v Šaleško dolino, ki da soglasno podpira izgradnjo TEŠ 6. Po mnenju dr. Milana Medveda je dr. Uroš Rotnik eden največjih strokovnjakov s področja energetike, ki jih ima Slovenija, odličen menedžer s sposobnostjo strateškega razmišljanja in človek z velikim čutom za zaposlene in lokalno okolje, še končujejo v Premogovniku Velenje.", "title": "Sevčnikar Dobrega direktorja bi morali ščititi", "keywords": "termoelektrarna;stavka;sindikat", "lang": "slovenian"}
{"body": "Ljubljana - Okoli 500 nekdanjih zaposlenih družbe Viator & Vektor Logistika se po enem letu, od kar se je začel stečajni postopek, sprašuje, ali bodo njihove terjatve v skupni višini okoli šest milijonov evrov poplačane. Obenem pa so nekateri od njih zaskrbljeni, ali ne bo nekdanjemu vodstvu podjetja z Bojanom Novakom na čelu iz stečajne mase uspelo odkupiti pomembnega dela nepremičnin propadlega podjetja. Po pojasnilih nekdanjega prvega sindikalista Viatorja & Vektorja Logistike Marka Vučka Novak namreč prek svojega podjetja Transturist najema poslovne prostore v Škofji Loki, kjer je bil sedež Viatorja & Vektorja Logistike, špedicijske divizije Skupine Viator & Vektor. Pri tem naj bi imel Novak za nakup nepremičnin predkupno pravico. Stečajni upravitelj Viatorja & Vektorja Logistike Anton Jagodic je pojasnil, da je imel Novak do začetka stečaja res predkupno pravico na nepremičninah, in sicer po pogodbi, ki jo je pred stečajem sklenil z nekdanjim lastnikom (Skupino Viator & Vektor Logistika, op. p.). \"Po začetku stečaja smo z njim sklenili novo pogodbo, po kateri pa nima več predkupne pravice na nepremičninah,\" je dejal Jagodic. Za nakup nepremičnin, ki so ocenjene na dobrih deset milijonov evrov, namerava Jagodic v kratkem sklicati javno dražbo, ki pa se je Novak zaradi stečajne zakonodaje ne bo smel udeležiti. Koliko terjatev nekdanjih zaposlenim mu bo uspelo poplačati, Jagodic še ne ve. \"Upam, da polovico,\" je odgovoril. Dodal je, da bo znesek poplačila odvisen predvsem od unovčevanja nekaterih terjatev družbe in od prodaje lastniških deležev v hčerinskih podjetij v državah nekdanje Jugoslavije. Preostalo premoženje je zavarovano in bo namenjeno za poplačilo ločitvenih upnikov, torej bank. Še vedno pa ni znano, ali bo Jagodicu z izpodbojno tožbo v stečajno maso uspelo vrniti romunsko hčerinsko podjetje, ki je bilo pred stečajem preneseno na Izletnik Celje. Slednji je v lasti Skupine Viator & Vektor, ki je po večmesečni agoniji kljub prej izpolnjenim pogojem za to v stečaju končala šele julija letos.", "title": "Skrbi zaposlenih Viatorja & Vektorja Logistike", "keywords": "gospodarstvo;ekonomija", "lang": "slovenian"}
{"body": "Avtomobile prihodnosti bo poganjala elektrika. To naj bi bil velik korak k čistejšemu in bolj zdravemu zraku v mestih.", "title": "Varčna in čistejša vozila", "keywords": "avto;elektrika;prihodnost;hibridna;vozila", "lang": "slovenian"}
{"body": "Banke v boju za lastno kapitalsko ustreznost Nova Ljubljanska banka je lani ustvarila 21,4 milijona evrov izgube, skupina NLB pa 82 milijonov evrov izgube. Vodstvo razlog vidi v finančni krizi in negativnih vplivih frankfurtske podružnice. NLB bi brez enkratnih dogodkov, predvsem oslabitve kapitalske naložbe v LHB v višini 32 milijonov evrov, lani ustvaril dobiček tudi po oblikovanju rezervacij v višini 28,5 milijona evrov. Izguba skupine NLB pa bi bila pol manjša, je po seji nadzornega sveta povedal predsednik uprave NLB-ja Božo Jašovič. Zdaj bodo revidirali načrte za letos in pripravili strategijo skupine NLB za prihodnje obdobje. Od napovedane strategije bo odvisno tudi to, ali se bo banka širila ali krčila ter na katerih trgih oziroma področjih. Strategijo bodo morali podpreti tudi lastniki. Lahko pa povem, da letos načrtujemo pozitivno poslovanje, je dejal Jašovič. Kriza udarila po bančnem trgu v Sloveniji Finančna in gospodarska kriza sta, kot prihaja na plano zdaj, močno prizadeli bančni trg v Sloveniji. Lanske poslovne rezultate je konec preteklega tedna že objavila druga največja slovenska banka, NKBM, ki pa ji je, čeprav je, tako kot druge banke, večji del dobička zaradi poslabšanja kreditnega portfelja namenila za rezervacije in slabitve, lansko leto uspelo končati z 12 milijoni evrov dobička. LHB Frankfurt - rana NLB-ja Težave NLB-ja so, kot kaže, večje. Na negativen poslovni rezultat so vplivale višji obseg rezervacij in oslabitve, dokončen udarec pa je največji slovenski banki zadalo poslovanje LHB Frankfurt. Dobiček skupine NLB naj bi sicer lani znašal okoli 230 milijonov evrov, banka pa naj bi si v plus zapisala 170 milijonov evrov. A se je nova uprava banke po Veselinovičevem odhodu jo od lanskega oktobra vodi Božo Jašovič ob visokih rezervacijah odločila za prevrednotenje kapitalskih naložb. Ta naj bi po neuradnih informacijah znašala okoli 40 milijonov evrov, od česar naj bi jih 35 milijonov odpadlo na LHB Frankfurt. Prav zaradi odločitve o prevrednotenju naj bi namreč rezultat pod črto poslovanja dobil negativni predznak. Po pisanju Dnevnika naj bi lani negativno poslovale tri banke iz skupine NLB, že omenjena LHB Frankfurt, NLB Sofija in NLB Srbija Beograd. Vendar pa naj bi izguba zadnjih dveh znašala le dva milijona evrov, medtem ko naj bi razvpita LHB Frankfurt skupaj s svojimi odvisnimi družbami ustvarila za 60 milijonov evrov izgube. Po pisanju Dnevnika naj bi prav LHB Frankfurt kreditirala nekatere tajkunske in gradbene posle , pri čemer se omenjajo predvsem Istrabenz, Gradis Celje, Maksima Holding in MTB. Poleg vsega ima LHB še za 6,4 milijona evrov terjatev do banke Lehman Brothers v stečaju. Križanič Likvidnostni količnik NLB-ja je še dovolj visok Kljub vsemu pa se bo pokazalo, vsaj po podatkih, ki so dostopni meni, da je NLB stabilna banka, je NLB na tiskovni konferenci po seji vlade v bran vzel finančni minister Franc Križanič. Sama izguba še ne zahteva dokapitalizacije, je prepričan minister, ta je bila načrtovana, zato da bi banki omogočila boljši, agresivnejši nastop na trgu. Kako bo izpeljana, še ni znano, Belgijcem pa bodo morali po ministrovem mnenju ponuditi kaj, kar jim bo koristilo, pri čemer je omenil prednostno delnico. Če bomo morali nastopiti kot lastnik, bomo nastopili kot lastnik Minister je poudaril ,da je po podatkih, ki jih ima, likvidnostni količnik NLB-ja dovolj visok, da potrebe po dokapitalizaciji iz tega razloga ni. Dejal je, da bo nadzporni svet resno proučil, od kod prihaja izguba , država pa bo, če bomo morali nastopiti kot lastnik , to tudi storila. Na vprašanje, zakaj se še splača vlagati v NLB, je Križanič dejal, da je NLB ne le rastoča, ampak tudi sistemska banka, kar pomeni, da je od nje odvisno normalno delovanje države. Poleg tega je postala sistemska banka tudi v nekaterih državah jugovzhodne Evrope, in prav zato bo treba, če se bo za to izkazala potreba, pristopiti tudi k dokapitalizaciji podružnic, saj bi sicer njene težave lahko poglobile krizo v državah, v katerih posluje. KBC še vedno pripravljen sodelovati v dokapitalizaciji Belgijski KBC je medtem sporočil, da je še vedno pripravljen sodelovati pri dokapitalizaciji NLB-ja, vendar se bodo o tem odločili na podlagi pogojev in donosnosti naložbe, kar bodo ocenili na podlagi nove strategije NLB-ja. Tako je dejal član nadzornega sveta NLB-ja in član uprave KBC-ja John Hollows, ki je hkrati opozoril, da so se Belgijci pri Evropski komisiji zavezali, da bodo nestrateške deleže prodali. Sem sodi tudi delež v NLB-ju, je dodal. Rezervacije, slabitve, nič kreditiranja, nič svežega pretoka denarja ... Ne le NLB, tudi druge slovenske banke so se zaradi krize znašle v nevarnem vrtincu, je za Radio Slovenija poročala Urška Jereb Brankovič. Banke vse svoje sile namreč usmerjajo v ohranjanje svoje kapitalske ustreznosti. V ta namen torej gredo tako depoziti kot sredstva za morebitno dokapitalizacijo, posledica te faze pa je izpad kreditiranja gospodarstva, kar pomeni, da svežega pretoka denarja ni. Krog je tako sklenjen. Lani se je kreditiranje gospodarstva tako zmanjšalo kar za 150 milijonov evrov.", "title": "NLB Kriza in LHB Frankfurt krivi za 82 milijonov izgube", "keywords": "Gospodarstvo", "lang": "slovenian"}
{"body": "Ljubljana - Kapitalska družba (Kad) je v prvem letošnjem polletju ustvarila 7,7 milijona evrov dobička iz poslovanja in 23,3 milijona evrov dobička iz rednega delovanja. V primerjavi z enakim lanskim obdobjem so se povečali tako prihodki iz poslovanja kot finančni prihodki, prvi za 13 in drugi za sedem odstotkov. Celotna sredstva Kada so konec junija znašala 1,284 milijarde evrov, finančna sredstva pa 1,17 milijarde evrov. Lastniške naložbe predstavljajo 72,14-odstotni delež, dolžniške pa 27,85-odstotnega, so sporočili iz družbe. S polletnim poročilom o poslovanju Kada in njegovih skladov v upravljanju se je danes seznanil nadzorni svet družbe, ki ugotavlja, da se pozitiven trend poslovanja, ki se kaže z dobičkom iz poslovanja in rednega delovanja, nadaljuje tudi v prvi polovici leta 2010. Pokojninski skladi v upravljanju Kada, z izjemo Prvega pokojninskega sklada (PPS), so v prvem polletju poslovali pozitivno. Sklad KVPS je v polletju dosegel 2,10-odstotno donosnost, SODPZ 1,77-odstotno in ZVPSJU 1,75-odstotno donosnost. PPS je v tem obdobju zabeležil negativno donosnost na ravni, in sicer je bila 7,24-odstotna. Čista vrednost sredstev pokojninskih skladov v upravljanju je konec junija znašala 1,065 milijarde evrov, kar je 21 odstotkov več kot v enakem obdobju lani. Število članov/zavarovancev, ki varčujejo pri Kadu, se je v primerjavi s primerljivim lanskim obdobjem povečalo za dva odstotka na 304.923. V prvem polletju pa je 7403 zavarovancev prejemalo pokojninsko rento PPS. Kad je v letošnjem letu zavezan na račun Zavoda za pokojninsko in invalidsko zavarovanje (ZPIZ) konec novembra vplačati 100 milijonov evrov oziroma 51 milijonov evrov več kot v preteklem letu.", "title": "Kad v polletju s 7,7 milijona evrov dobička iz poslovanja", "keywords": "gospodarstvo;ekonomija", "lang": "slovenian"}
{"body": "Dodatnih informacij na MF-ju ne dajejo Z ministrstva za finance so sporočili, da prodaja slovenske dolarske obveznice ni prekinjena. Analitik Gabriel Sterne ne verjame v teorije zarote pri znižanju ocene. Po včerajšnjem znižanju bonitetne ocene Republike Slovenije, ki jo je objavila agencija Moodys, se izvedba izdaje USD-obveznice Republike Slovenije nadaljuje in ni prekinjena. Glede na omejitve komuniciranja z javnostjo, ki jih za takšno vrsto transakcije določajo ameriški predpisi tj. izdajo USD-obveznice po pravilih 144 A in Regulation S, ministrstvo za finance do nadaljnjega ne more posredovati dodatnih pojasnil, so v kratkem sporočilu zapisali na MF-ju. Spomnimo, Slovenija je včeraj na ameriškem obvezniškem trgu poskušala zbrati tri milijarde dolarjev svežega denarja, a je med postopkom bonitetna agencija Moodys bonitetno oceno znižala na špekulativno raven. Preberite si tudi Slovenska obveznica med smetmi . Načrtno in usklajeno nižanje ocene? Gabriel Sterne, investicijski direktor pri svetovalni družbi Exotix v Londonu, ki dobro pozna tudi Slovenijo in ministra Čuferja, pa je v pogovoru za Radio Slovenija komentiral včerajšnje znižanje bonitetne ocene Slovenije, ki ga je objavila bonitetna hiša Moodys. Sterne ne verjame teorijam zarote, češ da je Moodys namerno miniral izdajo slovenske dolarske obveznice. Pravi, da so slovenske gospodarske težave znane že dalj časa in o njih razpravljajo ter jih presojajo številni odbori v bonitetnih hišah, to pa traja. Nesrečno naključje Včerajšnje sovpadanje znižanja ocene in izdajanja obveznice je bilo za Slovenijo nesrečno naključje . Na vprašanje, ali meni, da se bo Slovenija kljub kreditnemu znižanju jutri uspešno zadolžila za tri milijarde, Sterne odgovarja, da tu ne vidi večje težave. Vprašanje je le, po kakšni ceni. Tu sta dobra in slaba novica. Dobra je ta, da je med vlagatelji izjemno zanimanje za obveznice držav, tako se z uspešnimi izdajami pohvalijo celo Ruanda, Mongolija in, seveda, celotna Evropa. Slaba stran pa je, da so zahtevani donosi na slovenski državni dolg visoki. V tem trenutku je slovenske obveznice za špekulativne označil le Moodys, lahko pa to storita še preostali bonitetni agenciji. Če Slovenijo v špekulativni razred uvrstita vsaj dve izmed treh agencij, potem nekateri skladi v svojih portfeljih ne bodo smeli držati slovenskih obveznic. To bo težava za slovensko zadolževanje. Olajševalna okoliščina v tem trenutku je lahko le, da nekateri vlagatelji ne sledijo strogo kreditnim ocenam, saj vedo, kako so si bonitetne agencije v krizi pokvarile ugled, je pojasnil. Za slabšo Srbijo nižji zahtevani donosi Sterne pravi, da primerjava med donosi na slovenske obveznice, kot jih zahtevajo vlagatelji, in bonitetnimi ocenami Slovenije kaže veliko neskladje, kar pomeni, da so bodisi bonitetne agencije zelo velikodušne pri ocenjevanju Slovenije bodisi trgi vašo državo čisto narobe dojemajo . Za primer daje Srbijo, ki ima za štiri stopnje slabšo oceno, pa trgi na njen dolg zahtevajo nižje donose kot na dolg Slovenije. Pravi še, da je najbolj kritično vprašanje v tem trenutku, ali se bodo slovenski politiki vendarle in čim prej lotili dokapitalizacije bank ali bodo še naprej zavlačevali. Lekcija z mednarodnih trgov je namreč, da je treba najprej sanirati bančni sistem. Na to čakajo vlagatelji. Sterne je prepričan o sposobnostih finančnega ministra Čuferja. Pravi, da je dober strokovnjak, a poleg strokovnosti Slovenija potrebuje odločne politične ukrepe.", "title": "Vlada nadaljuje prodajo obveznice", "keywords": "Gospodarstvo", "lang": "slovenian"}
{"body": "Ljubljana - Gospodarska zbornica Slovenije (GZS) letos osmo leto podeljuje priznanja za najboljše inovacije, s podeljevanji pa je pred 14 leti začela območna zbornica Zasavje. Na GZS ocenjujejo, da se je v 14 letih nabralo najmanj 1500 inovacij, med letošnjimi novostmi pa je načrtovano sistemsko spremljanje uspešnosti nagrajenih inovacij. Na GZS trenutno pripravljajo kriterije spremljanja uspešnosti nagrajenih inovacij, saj načrtujejo, da bodo letos začeli to sistemsko spremljati, je STA pojasnila vodja projekta Inovativnost na GZS Simona Rataj. Doslej so sicer na GZS že dobivali nekaj povratnih informacij, ko so podjetja s pomočjo priznanj in promocije posameznih inovacij v medijih pridobila nove posle. GZS priznanja podeljuje dvostopenjsko, in sicer najprej na regionalni ravni v okviru 13 območnih gospodarskih zbornic in nato izmed najboljših med njimi nagradi še najboljše na nacionalni ravni. Priznanja za najboljše inovacije na ravni države so praviloma tri, in sicer zlato, srebrno in bronasto, podeljene pa so v skladu s posebnim pravilnikom. Število prijavljenih in nagrajenih inovacij se v zadnjih letih povečuje. Za leto 2006 je bilo denimo prijavljenih 148 regijskih inovacij, 36 izmed teh se je potegovalo za priznanja na nacionalni ravni. Za leto 2008 je bilo na regijski ravni prijavljenih 184 inovacij, na nacionalni ravni pa 42. Za lansko leto - torej inovacije, ki jih nagrajujejo letos - je bilo na regijskih ravneh prijavljenih že 270 inovacij, predvideno število prijavljenih na nacionalni ravni pa bo okoli 45. Večina regijskih podelitev priznanj se bo zaključila prihodnji teden, le ena regionalna zbornica bo imela podelitev nagrad v jeseni. Podelitev nagrad najboljšim v Sloveniji pa bo potekala na prireditvi, ki jo GZS načrtuje za 15. september. Največ inovacij slovenska podjetja prijavljajo s področja strojništva, optimizacije poslovnih procesov in elektronike. Poleg načrtovanega sistematičnega spremljanja uspešnosti nagrajenih inovacij pa so na GZS letos že nekoliko posodobili in malenkost spremenili kriterije za izbor. S tem so razširili področja inovativnosti s predvsem tehnoloških inovacij tudi na netehnološke. Prijave, ki so jih prejeli, sedaj pokrivajo tudi storitve, izobraževanja, inovacije s področja IKT ter tudi varovanja okolja. GZS daje inovativnosti v podjetjih izjemen pomen, poudarja Ratajeva, ki projekt Inovativnost na GZS vodi zadnja štiri leta. \"Inovativnost je gibalo konkurenčnosti, brez inovativnosti/inovatorjev slovenska podjetja ne bodo preživela,\" trdi Ratajeva in dodaja, da zato na GZS inovativnost spodbujajo na različne načine. Inovativnost spodbujajo tako s promocijskimi dogodki, kot so podeljevanja priznanj za najbolje inovacije, kot tudi s seminarji, izobraževanji in z dogodki, kjer podjetja povezujejo z raziskovalci iz javnih raziskovalnih institutov in fakultet. Prav tako na GZS organizirajo tehnološke delegacije, kjer spodbujajo predvsem bilateralno razvojno sodelovanje. Na GZS menijo, da podeljena priznanja dajejo tako podjetjem kot tudi inovatorjem zadoščenje, saj zbornica s tem prepozna njihov trud in drugačno razmišljanje. \"Lahko bi rekli, da priznanja inovatorjem dajejo zagon za nadaljnjo inovativnost. Predvsem pa inovatorje s pomočjo priznanj učimo tudi uspešnega predstavljanja inovacij in inovativnih poslovnih idej,\" pravi Ratajeva. Ob tem posebej izpostavlja ekipo, ki sodeluje pri spodbujanju inovacij in ki je razširjena po vsej Sloveniji. To so predvsem regionalne gospodarske zbornice ter tudi ocenjevalne komisije, ki delujejo v njihovem okviru.", "title": "Na GZS bodo začeli sistemsko spremljati uspešnost nagrajenih inovacij", "keywords": "gospodarstvo;ekonomija", "lang": "slovenian"}
{"body": "London - Potem ko je minuli mesec Velika Britanija izgubila najvišjo bonitetno oceno pri bonitetni hiši Moody's, bi jo lahko kmalu še pri bonitetni agenciji Fitch. Ta je namreč danes sicer ohranila najvišjo oceno za dolgoročni dolg države AAA, a je njene obete spremenila v negativne. Za to se je odločila zaradi slabih napovedi Otoka glede državnega dolga. \"Zadnje gospodarske in javnofinančne napovedi, ki jih je objavil britanski urad za proračun, kažejo, da bo britanski dolg vrh dosegel pozneje, državni dolg pa bo višji, kot smo pričakovali v Fitchu,\" so pojasnili v bonitetni hiši. Velika Britanija namreč po novem napoveduje, da bo državni dolg naraščal vse do leta 2016 ali 2017, ko bo dosegel 100,8 odstotka bruto domačega proizvoda (BDP). Šele nato se bo začel znova zniževati, poroča francoska tiskovna agencija AFP. V Fitchu so London pred znižanjem bonitetne ocene države opozorili že pred časom. Kot so napovedali, se bodo za ta korak odločili, če državi ne bo uspelo znižati javnega dolga pod 100 odstotkov BDP in zagotoviti, da začne v srednjeročnem obdobju upadati proti meji 90 odstotkov BDP. Novo oceno Velike Britanije bodo sicer izdelali do konca aprila. Moody's je medtem že minuli mesec znižal bonitetno oceno Velike Britanije z najvišje Aaa za eno stopnjo na Aa1. Kot so tedaj pojasnili v tej agenciji, se britanski državni dolg kopiči, gospodarstvo pa je tako šibko, da o pravi rasti ne bo mogoče govoriti pred letom 2016.", "title": "Fitch obete Velike Britanije spremenil v negativne", "keywords": "gospodarstvo;ekonomija", "lang": "slovenian"}
{"body": "Evroskeptični evropski poslanci so ob deseti obletnici skupne valute delili čokoladne evre in ob tem pozivali ljudi, naj jih pojejo, preden evri pojejo njih. Evroskeptični evropski poslanci so v Evropskem parlamentu v Strasbourgu na slovesnosti ob deseti obletnici skupne evropske valute delili čokoladne evre. Nevarnost! Pojejte ga, preden on požre vas, piše na letakih, na katerih je prilepljen čokoladni kovanec za dva evra. Evro je po mnenju evroskeptikov kriv za najmanj en odstotek gospodarske rasti in izgubo mnogih delovnih mest. fotografija je simbolična Deset let evra kaj je tu praznovati? se na letakih sprašuje politična skupina Neodvisnost/Demokracija IND/DEM. Ob tem ocenjuje, da je evro stal najmanj en odstotek gospodarske rasti in več milijonov delovnih mest v Franciji, Španiji in Italiji . Skupno evropsko valuto od 1. januarja, ko je v območje evra vstopila Slovaška, uporabljajo v 16 članicah Evropske unije. V območju skupne valute tako živi skoraj 329 milijonov ljudi.", "title": "Pojejte evro, preden on požre vas!", "keywords": "evroskeptičen;evrospki;poslanec;obletnica;skupna;valuta;čokoladni;evro", "lang": "slovenian"}
{"body": "Novi predsednik je s poslovanjem družbe zadovoljen Nadzorni svet Pošte Slovenije je za predsednika izbral Davorina Kračuna, za njegovega namestnika pa Petra Premka. Na seji so se seznanili z najpomembnejšimi akti in tekočimi gospodarskimi rezultati, je povedal Kračun. S poslovanjem družbe je novi predsednik nadzornega sveta zadovoljen. Dobili smo vtis, da je družba dobro organizirana. Njeni rezultati, če gledamo poročila za zadnja leta, so dobri, stopnja donosnosti pa je bila vsa leta nazaj med šestimi in sedmimi odstotki. Tudi obdobje krize je družba dobro prebrodila, tako da smo prepričani, da lahko pošta nudi dobre storitve našemu prebivalstvu ter da ob tem skrbi tudi za prihodke državnega proračuna, je dejal Kračun, ki računa, da se bodo že na septembrski seji resno lotili dela. Hauc Novi nadzorniki so visoko priznani strokovnjaki Zadovoljstvo nad prvim srečanjem z novimi nadzorniki je danes izrazil tudi generalni direktor Aleš Hauc, ki meni, da gre za visoko priznane strokovnjake na svojih področjih. Vse to daje upanje in močno prepričanje, da bo ta nadzorni svet v kontekstu visoko strokovnih in usposobljenih ter uglednih predstavnikov profesionalno nadziral našo družbo. Tega se veselimo in upamo na korektno sodelovanje z njimi, je dejal Hauc. Donedavni prvi nadzornik Klemen Grošelj in generalni direktor nista bila v prav rožnatem odnosu, saj je Grošelj nekaj časa zahteval celo direktorjev odstop. V zvezi s tem je Kračun dejal, da so dozdajšnji rezultati družbe dobri in jih je treba spoštovati. Na vprašanje, ali si ne bo še naprej kot njegov predhodnik prizadeval, da bi zamenjal prvega moža Pošte Slovenije, pa je odgovoril, da sicer nikoli ni dobro reči nikoli, vendar so rezultati za zdaj dobri in tega zato za zdaj ni na dnevnem redu. Hauc je ob tem ponovil, da je mandat poslovodstva vselej zgolj od ene do druge seje nadzornega sveta, a upa, da se bodo tudi v prihodnosti nadaljevali dobri rezultati družbe, običajno pa je, da se dobrega dirkalnega konja ne zamenja . Nadzorni svet Pošte Slovenije je sicer šestčlanski, pri čemer štiri člane imenuje ustanovitelj, dva pa izvoli svet delavcev. Poleg treh novih nadzornikov je v nadzornem svetu pošte kot edina od prejšnjih članov še Barbara Gorjup, zaposlene pa zastopata Božidar Pograjc in Rudi Matjašič.", "title": "Na čelu nadzornikov Pošte Slovenije Davorin Kračun", "keywords": "pošta slovenije", "lang": "slovenian"}
{"body": "Ljubljana - Kljub strmi rasti v zadnjem letu je Euribor danes še vedno na zgodovinsko nizkih ravneh. Pričakovati kaj drugega kot njegovo nadaljnjo rast bi bilo neracionalno. Na ta način bodo rasle tudi posojilne obrestne mere, je na današnji predstavitvi posojilnih produktov Banke Koper v Ljubljani dejal ekonomist Igor Masten. Izredni profesor na ljubljanski ekonomski fakulteti je spomnil, da je prva v vrsti, ki na našem območju vpliva na usklajevanje obrestnih mer, Evropska centralna banka (ECB). Ta je aprila že dvignila ključno obrestno mero za 0,25 odstotne točke na 1,25 odstotka, kar je bil prvi dvig obrestne mere po juliju 2008, je spomnil. Dodal je, da je za ECB, ki določa osnovno dinamiko obrestnih mer tudi za Slovenijo, pri tem merodajno makroekonomsko dogajanje v območju evra kot celoti. Kljub težavam, s katerimi se soočajo Grčija, Irska in Portugalska, bo ECB zato po Mastenovem mnenju ključno obrestno mero zviševala tudi v prihodnje. Konec leta bo ta okoli dveh odstotkov, je napovedal. Med glavnimi razlogi prilagoditve obrestnih mer navzgor je ekonomist navedel tveganje inflacije, katere povprečna stopnja je že presegla inflacijski cilj v območju evra. Višja inflacijska pričakovanja sicer dvigujejo obrestne mere že sama po sebi, za njihovo umiritev pa je potreben dvig realnih obrestnih mer, kar centralne banke dosežejo z dvigom obrestne mere na denarnem trgu, je pojasnil. Prav tako na dvig obrestnih mer vpliva gospodarsko okrevanje v državah s skupno evropsko valuto. V območju evra je namreč že mogoče zaznati dvig stopnje gospodarske rasti in padec brezposelnosti, je navedel, sklenil pa z besedami, da omenjeni dejavniki že višajo in bodo še višali obrestne mere na denarnem trgu (Euribor) in s tem posojilne obrestne mere. Direktor sektorja poslovanja s fizičnimi osebami pri Banki Koper Igor Vincek pa je spregovoril o kreditiranju slovenskega prebivalstva, pri čemer je izpostavil, da je obseg stanovanjskih posojil od začetka lanskega leta do danes zabeležil med 20- in 21-odstotno rast in je pri štirih milijardah evrov, medtem ko obseg potrošniških kreditov stagnira ter je na ravni med 2,7 in 2,8 milijarde evrov. Tržni delež stanovanjskih kreditov, ki ga dosega Banka Koper, po njegovih besedah presega sedem odstotkov, krepijo pa tudi tržni delež potrošniških kreditov. V nadaljevanju je predstavil več posojilnih produktov Banke Koper, med njimi stanovanjsko posojilo, ki kreditojemalca ščiti pred naraščajočimi obrestnimi merami. Določa namreč maksimalno vrednost, preko katere skupna obrestna mera za najeti kredit ne bo narasla. \"Smo v fazi preobrazbe poslovne mreže, pri čemer želimo pospešiti poslovanje s fizičnimi osebami v poslovalnicah zlasti izven obalno-kraške regije. Pri tem je kreditna dejavnost banke zelo pomembna, in to je tudi razlog, da na tem področju uvajamo nove produkte,\" je dodal predsednik uprave Banke Koper Ezio Salvai, ki je v lasti italijanske banke Intesa Sanpaolo.", "title": "Masten: Pričakovati, da Euribor ne bo rasel, bi bilo neracionalno", "keywords": "gospodarstvo;ekonomija", "lang": "slovenian"}
{"body": "Ko vi brezskrbno uživate na zasluženem dopustu, lahko vaš dom nepričakovano obišče vlomilec. Kako zaščititi svoj dom pred vlomom in na kaj je treba biti pri tem še posebno pozoren? Tatovi tudi plezajo do višjih nadstropij. V zadnjih dneh so vse bolj pogosti vlomi oziroma puskusi vloma v stanovanjske objekte. Pri tem tatovi odnašajo vse, kar jim pride pod roke, od denarja, zlatnine, mobilnih telefonov pa vse do dragih umetnin ali nakita. Zato je pomembno, da svoje prostore in imetje ustrezno zavarujemo in vzpostavimo občutek, da je v hiši ali stanovanju vedno nekdo prisoten. Poskusi vloma pa se pogosto končajo bodisi zaradi ustrezne protivlomne zaščite bodisi tatove zalotijo pri vlomu. Nič neobičajnega pa niso niti vlomi v višja nadstropja, kjer tatovi plezajo tudi po žlebovih ali pa se plazijo čez balkone. Po podatkih generalne policijske postaje naj bi bilo v prejšnjem letu kar 60 tovrstnih primerov vloma. Kako zmanjšati možnost vloma in se pred tem maksimalno zaščititi? S kakšnimi dejanji lahko nepridipravu olajšate vlom? Katero obliko varovanja pred vlomi izbrati? Odgovore boste našli na Cekin.si.", "title": "Kako dobro ste zaščiteni proti vlomu?", "keywords": "vlom;tat;tatvina;zaklenjena;vrata;dopust;nepridipravi;mehansko varovanje;elektronsko varovanje;protivlomna vrata;alarmna naprava", "lang": "slovenian"}
{"body": "Tako evropske voditelje opozarja milijarder Soros, ki dodaja, da bo nemško gospodarstvo jeseni čutilo krizo. Ob tem bodo Nemci manj voljni finančno pomagati obubožanim sosedom. Soros pravi, da voditelji za blaženje krize uporabljajo napačna sredstva. Nemški finančni minister pravi, da mehčanje politike varčevanja in reform ne pride v poštev. Soros Milijarder George Soros je evropske voditelje opozoril, da imajo le še tri mesece časa, da rešijo evro pred dokončnim propadom, poročajo tuji mediji. Verjame, da bodo Grki na prihajajočih volitvah izvolili vlado, ki bo spoštovala pogoje, pod katerimi je država prejela finančno pomoč, a težava je v tem, da bo jeseni nemško gospodarstvo začelo slabeti, kar pomeni, da bo kanclerka Angela Merkel imela manj sredstev za nadaljnjo pomoč evropskim državam, ki so na kolenih, poroča britanska spletna stran BBC. Soros ob tem dodaja, da voditelji niso razumeli narave krize. Medtem ko so se evropski voditelji osredotočali na zadolženost, je bila prava težava v bančnem sektorju in konkurenčnosti. Prav zaradi tega nerazumevanja so evropski voditelji za blaženje krize uporabljali napačna sredstva. Soros je opozoril, tako kot številni drugi politiki in vplivni strokovnjaki, da nam ostro varčevanje ne bo prineslo nič dobrega, saj se iz dolgov ne moremo rešiti tako, da krčimo gospodarstvo. Soros opozarja, da so Grki prestrašeni nad možnostjo, da jih izključijo iz Unije, Nemci pa so vse manj pripravljeni, da pomagajo svojim oslabljenim sosedom. Ko pa bo kriza jeseni prizadela tudi nemško gospodarstvo, Nemci ne bodo želeli več prevzemati dodatnih odgovornosti. Foto Thinkstock Schäuble Mehčanje politike varčevanja in reform ne pride v poštev Nemški finančni minister Wolfgang Schäuble je danes v zvezi z reševanjem krize območja evra zavrnil vse ideje, ki gredo v smeri mehčanja politike varčevalnih ukrepov in strukturnih reform. Kot že rečeno, je v zadnjem času politika varčevanja, ki jo EU narekuje Nemčija, deležna vse več kritik. Varčevalnim ukrepom v spopadu s krizo najbolj nasprotujejo prav ranljive evrske države, saj verjamejo, da so potrebni ukrepi za spodbuditev gospodarske rasti. Schäuble pa je v danes objavljenem pogovoru za nemški časnik Handelsblatt ponovil, da vzdržna gospodarska rast ne more temeljiti na novem zadolževanju. Varčevanje in rast si ne nasprotujeta. Programi finančne pomoči državam ne odvzemajo možnosti za krepitev kupne moči prebivalstva, kot se pogosto trdi, je poudaril. Znova je spregovoril tudi o skupnih evrskih obveznicah, za katere je dejal, da bi jih bilo mogoče uvesti šele, ko bi bila vzpostavljena prava fiskalna unija. Ta pa je po njegovih besedah projekt na srednji rok . Prvi korak k vzpostavitvi fiskalne unije je prav fiskalni pakt, s katerim se je strinjalo 25 od 27 držav članic EU in katerega cilj je uravnoteženje javnih financ, je spomnil minister. Druga faza na poti do prave fiskalne unije je bančna unija, je dodal. Schäuble je prepričan, da je treba delati korak za korakom. Pot, ki čaka Evropo, ni lahka in ne bo vedno poštena, je še dejal. Sicer pa si je nemška vladajoča koalicija, na čelu katere je nemška kanclerka Merklova, za cilj postavila, da Nemčija fiskalni pakt ratificira še ta mesec. Na ponedeljkovem sestanku koalicije so se zbrani strinjali, da morajo poslanci do parlamentarnih počitnic, ki se začnejo 6. julija, ratificirati tudi dogovor o stalnem mehanizmu za stabilnost evra ESM, ki bo nadomestil začasnega EFSF. Voditelji nemških koalicijskih strank so po srečanju povedali še, da so pripravljeni vsi instrumenti za zaščito bank v območju evra.", "title": "'Voditelji imajo še tri mesece, da rešijo evro'", "keywords": "george;soros;eu;evro;kriza;nemčija;grčija", "lang": "slovenian"}
{"body": "Lahko tujina nadaljuje robustno rast? Medtem ko so se tuje borze zavihtele na letošnji vrh in ni opaziti posebne težnje po pobiranju dobičkov, je v Ljubljani v torek po dveh spodbudnih dneh prišla ohladitev. Slovenski borzni indeks 4.152 točk se je znižal za 1,33 odstotka, pri čemer se je po novici, da tržaško podjetje Iniziative Generali 96 kupuje Kolonel Boška Šrota ta posredno obvladuje Pivovarno Laško, za kar 6,5 odstotka znižal tečaj delnic Pivovarne Laško. Cena je zdrsnila do 32,20 evra. V prvi kotaciji so se za okrog dva odstotka, znižali tečaji Gorenja, Zavarovalnice Triglav in Petrola, medtem ko so Krkine in Telekomove delnice cenejše za 1,5 odstotka. Nova KBM, katere dobiček je bil v polletju zlasti zaradi višjih rezervacij 52 odstotkov nižji kot v istem lanskem obdobju, je padla za manj kot odstotek. Tečaji najprometnejših delnic KRKA-1,45% 69,89 EUR NKBM -0,90% 12,12 MERCATOR 1,66% 166,88 PETROL -1,73% 301,09 TELEKOM -1,51% 164,12 PIV. LAŠKO -6,50% 32,23 LUKA KOPER -1,93% 23,82 Dobra novica z nepremičninskega trga Potem ko so številni poslovni rezultati ameriških družb presegli resda nizko postavljena pričakovanja, je v ponedeljek Wall Street navdušila še novica, da je prodaja novozgrajenih stranovanj junija glede na mesec prej porasla za 11 odstotkov, najbolj v zadnjih osmih letih. Toda junijska prodaja je bila v primerjavi z istim lanskim obdobjem še vedno nižja za zajetnih 28 odstotkov. Vseeno delnice niso dobile novega zaleta, saj je bila rast prejšnji teden kar preveč silovita. Na koncu je Dow Jones 9.108 točk po zaslugi bančnih delnic pridobil 0,17 odstotka. Borza rezultate banke Deutsche Bank ocenila negativno Tudi Evropa je pozitivno začela teden. Indeks FTSEurofirst 300 911 točk se je zvišal za pol odstotka in dosegel najvišjo vrednost po novembru. Pridobivale so zlasti delnice naftnih cena lahke nafte je pri 68 dolarjih dvakrat višja kot februarja in bančnih podjetij. Pred objavo poslovnih rezultatov so delnice Deutsche Bank pridobile več kot dva odstotka. Danes je omenjena nemška banka objavila, da je bilo v drugem četrtletju za 1,1 milijarde evrov dobička, kar je več od napovedi, a vlagatelje so zaskrbele druge bilančne postavke in cena delnic je padla za več kot osem odstotkov, Frankfurt pa je po pozitivnem začetku dneva zdrsnil v rdeče območje.", "title": "V prvi kotaciji dražji le Mercator", "keywords": "Gospodarstvo", "lang": "slovenian"}
{"body": "Kako dolgo je treba delati, da si lahko privoščite hamburger? Pri Economistu so prepričani, da prav ta podatek pove marsikaj o stanju države. Big Mac Index velja za enega zabavnejših ekonomskih indikatorjev, a vseeno pove marsikaj, pravijo ekonomisti. Objavlja ga The Economist, nastal pa je leta 1986 na temeljih teorije primerjave kupne moči in naj bi razkrival pravo vrednost valut. Pri ConvergExGroup so indeks vzeli pod drobnogled in ga primerjali z minimalnimi plačami v različnih državah. Ugotovili so, da je treba v meki hamburgerjev ZDA, kjer hamburger stane 4,56 dolarja za en big mac delati 34 minut, v Grčiji 30 minut, 22 na Novi Zelandiji in v Franciji, 21 v Italiji, 19 v Veliki Britaniji, 18 v Avstraliji, približno toliko tudi v Nemčiji. Kar precej truda je treba za big mac v Indiji - kar 6 ur dela. In Slovenija, ki je na lestvici sicer ni? Pri nas big mac stane 2,69 evra, minimalna neto plača pa je okoli 599,73 evra. Za porcijo okusnega, a ne preveč zdravega big maca je torej treba delati okoli 47 minut.", "title": "Američan za 'big mac' dela 34 minut, Grk 30, Slovenec 47", "keywords": "big;mac;index", "lang": "slovenian"}
{"body": "Murska Sobota - Za ponedeljek napovedana stavka zaposlenih v Aha Muri je preložena. Vodstvo družbe je namreč danes sindikatu zagotovilo, da bo preostanek marčnih plač izplačalo najpozneje do sredine prihodnjega tedna. Če se to ne bo zgodilo, bo stavka v četrtek, 9. maja. Delavci Aha Mure so zaradi zaostalega izplačila marčnih plač 25. aprila že izvedli dveurno opozorilno stavko. Dan pozneje jim je vodstvo izplačalo plače v polovičnem znesku oz. okoli 300 evrov na delavca. Predsednica sindikata v Aha Muri Jolanka Horvat je danes pojasnila, da se je stavkovni odbor popoldne sestal z vodstvom podjetja in to je dokazalo, da denar v družbo prihaja. Gre za redna plačila poslovnih partnerjev, ki bi morala zadostovati za izplačilo celotne marčne plače, kot so se dogovorili. Prvi del preostanka marčne plače naj bi delavci Aha Mure prejeli v ponedeljek, drugi del pa najpozneje v sredo. Če se to ne bo zgodilo, bodo v četrtek stavkali.", "title": "Če delavci Aha Mure preostanek marčnih plač ne dobijo drugi teden, bodo stavkali 9. maja", "keywords": "gospodarstvo;ekonomija", "lang": "slovenian"}
{"body": "Maribor - Infond Holding je v obdobju od 1. januarja do danes pridelal 7,3 milijona evrov izgube. Negativni poslovni izid v družbi pripisujejo predvsem odhodkom iz naslova financiranja oziroma obrestim za prejete kredite, je Infond Holding danes sporočil prek spletnih strani Ljubljanske borze. V letošnjem letu se je družba srečevala z izrazito negativnimi pojavi na finnačnem trgu. Še bolj kot lani je na poslovanje vplivala fnnačna in gospodarska kriza, kar se je zlasti odražalo na področju virov financiranja. Kot navajajo v Infond Holdingu, kreditodajalci - tako banke kot druge gospodarske družbe - še vedno s težavo obnavljajo oziroma podaljšujejo obstoječe kredite. Družba se je zaradi vse večjega pritiska na ustrezno kapitalsko strukturo odločila za zmanjšanje in nato povečanje osnovnega kapitala, kar je 8. maja potrdila skupščina. Spomniti velja, da je Nova Ljubljanska banka (NLB) sredi aprila Infond Holdingu reprogramirala posojilo, ki naj bi bilo vredno 130 milijonov evrov. Podaljšanje posojila je, kot je znano, zanetilo spor v vladni koaliciji, rezultat katerega je bil odstop Draška Veselinoviča s položaja predsednika uprave NLB. Veselinovič je namreč 20. aprila ponudil svoj odstop, nadzorni svet banke pa ga je v ponedeljek sprejel. Infond Holding letos ni bistveno spremenil svojega portfelja. Kot poudarjajo v družbi, urad za varstvo konkurence še vedno ni umaknil sklepa, s katerim je odredil, da družba ne more upravljati glasovalni pravic iz delnic Pivovarne Laško brez predhodnega soglasja urada. Zaradi tega se Pivovarna Laško v poslovnih knjigah evidentira kot pridružena družba. Infond Holding sicer večino prihodkov družbe, ki jih predstavljajo predvsem dividende, načrtuje za tretje letošnje četrtletju, še navajajo v sporočilu.", "title": "Infond Holding je letos pridelal 7,3 milijona evrov izgube", "keywords": "gospodarstvo;ekonomija", "lang": "slovenian"}
{"body": "Medvedi na Dolenjskem živijo tudi na območjih, kjer jih do zdaj ni bilo. \"To, da se je medved sredi noči znašel na cesti skozi Otočec, ni nenavadno, saj je le zašel na poti iz enega v drugi gozd,\" pravi Marjan Kumer z novomeške območne enote Zavoda za gozdove Slovenije. Mirna kri \"Srečanje z medvedom ni nevznemirljivo, a treba je ohraniti mirno kri, saj žival ne sme zaznati vaše agresivnosti,\" svetuje Alojzij Dragan iz Lovske družine Gorjanci. \"V gozdu se je najbolje pogovarjati in medved se bo gotovo umaknil, razen če gre za medvedko, ki čuti, da so mladiči ogroženi,\" dodaja. \"Če ga zagledate od 30 do 50 metrov pred sabo, je najbolje iti v nasprotno smer, če pa se srečata na deset metrov, je že kritično. Takrat se začnite mirno ritensko umikati,\" pravi Dragan, ki poudarja, da je najboljša preventiva, da ne hodite tiho in ne po goščavi. Andrej Eršte, starešina Lovske družine Otočec, pravi, da če je pes med sprehodom na povodcu in v bližini gospodarja, medveda ne bo posebno vznemiril in se bo ta prav tako umaknil. Po njegovih besedah se bo treba na medvede navaditi tudi v krajih, kjer jih v preteklosti ni bilo. Ljudje vznemirjeni \"Na območju Škocjana in Tržišča jih živi kakšnih pet, možno pa je, da njihove poti potekajo tudi od severa proti jugu, ne le obratno, kot smo bili vajeni do zdaj,\" pojasnjuje Kumer. \"V tej smeri je svet dokaj poseljen, in če medveda na njegovi naravni poti kaj zmoti, rine iz težave v težavo, tako kot je tekel po cesti.\" Zaradi naštetega v prihodnje pričakujejo še več srečanj ljudi z medvedom. Treba se je zavedati, da je ves gozd potencialni medvedov prostor. Alojzij Dragan, Lovska družina Gorjanci \"V Suhi krajini na primer ljudje pričakujejo, da bodo lahko srečali medveda, in se znajo preventivno vesti, torej tako, da so slišni. Tu, kjer do zdaj medvedov ni bilo, pa sta vznemirjenje in strah večja,\" dodaja Kumer. Andrej Eršte, starešina Lovske družine Otočec, pravi, da se je omenjeni medved najverjetneje pomikal proti Gorjancem, saj je v plitvini Krke pod Otočcem naravni prehod divjadi. Alojzij Dragan iz Lovske družine Gorjanci pa pojasnjuje, da tu živita dva ali trije medvedi.", "title": "Nanje se bo treba navaditi", "keywords": "medved;zavod za gozdove;srečanja", "lang": "slovenian"}
{"body": "Finančna kriza kaže zobe. Ali se bomo morali Slovenci posloviti od najbolj priljubljenega nacionalnega hvalisanja z dobrimi in novimi avtomobili? V novomeškem Revozu bodo 1. novembra odpustili 200 delavcev. Na fotografiji Obiskovalci sejma občudujejo clio. Na svetovnih trgih je zaradi vse manjšega povpraševanja po novih avtomobilih že padel obseg proizvodnje. Posledice čuti tudi Slovenija. Zaradi finančne krize, nižje kupne moči in manjšega zaupanja potrošnikov ter vse dražjega goriva povpraševanje po novih avtomobilih upada. V Evropi so po podatkih Evropske avtomobilske zveze ACEA avgusta prodali za 7,9 odstotka manj avtomobilov kot julija, v medletni primerjavi pa je povpraševanje padlo za 20,7 odstotka. V prvih osmih mesecih letos se je prodaja v Evropi zmanjšala za 3,2 odstotka, julija je bilo 1,25 milijona novoregistriranih avtomobilov, avgustu pa so jih v 28 obravnavanih državah našteli dobrih 805.000. V Sloveniji prodaja za zdaj ne upada, saj večinoma kupujemo avtomobile nižjega cenovnega razreda. Glede na razmere na zahodnoevropskih trgih, kjer prodaja v letošnjem letu pada, pa je možno, da bo podoben trend kmalu pri nas. Tudi zaradi napovedi o manjši gospodarski rasti in težav na nepremičninskem trgu. Slovenci prav tako vse težje pridobivajo kredite, če jih že pridobijo, pa zanje plačujejo visoke obresti. Nakupov novih avtomobilov bo tako posledično vse manj. Proizvajalci avtomobilov so seveda zaskrbljeni, saj so zaradi padca prodaje primorani krčiti stroške, od dobaviteljev zahtevati nižje stroške in odpuščati delavce. Med njimi je tudi Renault, kjer ne izključujejo možnosti, da lahko globalna gospodarska kriza traja še naslednji dve leti. V Revozu, ki je v lasti Renaulta, bodo 1. novembra odpustili okoli 200 delavcev, večinoma zaposlenih za določen čas in iz tujine. V novomeški tovarni, kjer izdelujejo twingo in clio 2, je namreč upad prodaje, zato bodo proizvodnjo z 900 zmanjšali na 750 avtomobilov dnevno. Nevenka Bašek iz Revoza je sicer za 24ur.com povedala, da imajo srečo, saj proizvajajo avtomobile nižjega cenovnega razreda. Večja kriza je v tovarnah, kjer izdelujejo dražje avtomobile, je pojasnila. V Revozu je sicer danes skupno zaposlenih 3.200 ljudi, o morebitnih novih odpuščanjih pa je po besedah Baškove še prezgodaj govoriti. Ponekod odpuščanja in prestrukturiranja, v Daimlerju nova delovna mesta Nihanje števila zaposlenih je v avtomobilski industriji povsem običajno, saj je odvisno od proizvodnih količin, te pa od povpraševanja na trgu. Na fotografiji izdelava clia 2. V Renaultu in Volvu nameravajo odpustiti vsak po 6.000, v Seatu 1.250, v Fordu pa okoli 200 delavcev. V Oplu so napovedali zmanjšanje obsega proizvodnje, General Motors napoveduje prestrukturiranje koncerna in izkoristek še 3,5 milijarde kredita, Porshe pa si želi še letos postati večinski lastnik Volkswagna. Medtem pa bo nemški avtomobilski proizvajalec Daimler v prihodnjem letu kljub aktualni svetovni finančni krizi po vsem svetu svoji delovni sili dodal tisoč novih delavcev. Od tega naj bi 500 novih delovnih mest ustvaril v Stuttgartu v Nemčiji, s ciljem pripraviti novo generacijo zaposlenih. Po drugi strani pa podjetje ne bo moglo ukinjati delovnih mest v nemških tovarnah najmanj do leta 2012, in sicer zaradi obstoječega dogovora z zaposlenimi. Tako ni predvidenih nobenih odpuščanj. Kljub krizi novi avtomobili Proizvajalci avtomobilov pa kljub krizi ne počivajo. Na pariškem avtomobilskem trgu so med drugim predstavili vrsto električnih vozil, k čemur je pripomogla tudi nova evropska zakonodaja glede zmanjšanja izpustov ogljikovega dioksida. Po nekaterih ocenah naj bi leta 2020 električna vozila predstavljala od pet do deset odstotkov vseh prodanih novih vozil. K do zdaj razmeroma počasnemu razvoju električnih in drugih vozil na alternativni pogon so poleg poceni nafte prispevali tudi tehnološki problemi, ki jih je bilo treba rešiti. Pri tem gre zlasti za hitrost polnjenja baterij ter njihovo varnost in zmogljivost, torej koliko kilometrov je mogoče prevoziti z enim polnjenjem. Toda na področju baterij je bil v zadnjih letih narejen napredek, tako da omogočajo daljšo avtonomijo. Razmeroma manjši zalogaj naj bi bila postavitev primerne infrastrukture, kot je mreža polnilnih postaj, bo pa treba vzpostaviti industrijske standarde, tako da bodo uporabniki električnih vozil te lahko vozili kjer koli. Odpuščanja delavcev v avtomobilski industriji so posledica vse manjšega povpraševanja, ki mu botruje poglabljajoča se svetovna finančna kriza. Na fotografiji prodajalec avtomobilov, ki je očitno brez dela, si je vzel čas za počitek. Za množično uporabo električnih vozil, ki ne bi obremenjevala okolja z izpusti in bi bila za uporabnika mnogo cenejša, bi bil potreben tudi premik v zavesti ljudi in odločitev na ravni države, poudarjajo slovenski okoljevarstveniki, razvijalci tovrstnih tehnologij in predstavniki ministrstva za promet. Glede na krizo, ki je že tu, pa je za potrošnika pomembna tudi cena, ki je za električna vozila kar dvakrat višja kot za motorna.", "title": "Nov avtomobil kmalu prestiž?", "keywords": "avtomobil;avtomobilska;industrija;kriza;denar;odpuščanje;prodaja;borza;delnica;finančna;finance;evropa;revoz;renault", "lang": "slovenian"}
{"body": "V teh dneh lahko še pričakujemo daljše zastoje na cestah, predvsem zaradi povratnikov z morja. Danes je bilo najhuje na primorski avtocesti, kjer je zaradi verižnega trčenja nastal petkilometrski zastoj. Na primorski avtocesti, med Uncem in počivališčem Ravbarkomanda so se zgodile tri manjše prometne nezgode, ena za drugo. Zaradi tega je nastala večja kolona vozil, je potrdila Anita Leskovec iz koprske policijske uprave. Po dosedanjih informacijah poškodovanih ni nastala je le materialna škoda. Zaprt je bil prehitevalni pas, nastal pa je petkilometrski zastoj, ki se zdaj že zmanjšuje. Na štajerski avtocesti je med priključkom Sl. Bistrica - jug in Sl. Bistrica - sever v smeri Maribora zaradi del zaprt vozni pas, nastaja zastoj. Gost promet z zastoji je v smeri Avstrije pred priključkom Podtabor (1km) ter pred CP Hrušica ter od Šmarij proti Kopru. Na dolenjski avtocesti je po informacijah Prometno-informacijskega centra (Pic) na izvozu Kronovo iz smeri Ljubljane zaradi okvare tovornega vozila oviran promet.", "title": "Na cestah že trki in gneča", "keywords": "primorska avtocesta;trčenje", "lang": "slovenian"}
{"body": "Nadzorni svet HSE je na izredni seji sprejel predlog o sporazumnem prenehanju funkcije dosedanjega vršilca dolžnosti prvega moža družbe Viljema Pozeba. Hkrati so za generalnega direktorja imenovali Matjaža Janežiča. Viljem Pozeb je bil vršilec dolžnosti od začetka oktobra, potem ko je nadzorni svet razrešil Boruta Meha. Nadzorni svet HSE je danes na izredni seji sprejel predlog sedanjega prvega moža družbe HSE Viljema Pozeba o sporazumnem prenehanju funkcije z današnjim dnem. Nadzorniki so ob tem za novega generalnega direktorja s petkom imenovali Matjaža Janežiča, in sicer za obdobje največ dveh let, so sporočili iz HSE. Pozeb je vodenje Holdinga Slovenske elektrarne HSE prevzel v začetku oktobra letos, potem ko je nadzorni svet z mesta generalnega direktorja iz nekrivdnih razlogov razrešil Boruta Meha. Pozeba, ki je sicer direktor Dravskih elektrarn Maribor, so imenovali za vršilca dolžnosti, družbo pa naj bi vodil največ eno leto. Pozebu so takrat naložili, da mora v tem času izvesti razpis za novega generalnega direktorja HSE.", "title": "Na čelu HSE Matjaž Janežič", "keywords": "hse;generalni;direktor;imenovanje;matjaž;janežič", "lang": "slovenian"}
{"body": "Napoved EK o 3,4 odstotnem padcu BDP letos v Sloveniji je zelo realistična, ocenjuje ekonomist Masten. Ob dodatnih šokih bi bil lahko padec celo šestodstotni. Okrevanje, do katerega naj bi prišlo prihodnje leto, ne bo hitro. Napoved Evropske komisije je lahko realistična, meni ekonomist Masten. Mogoče je, da je spomladanska napoved Evropske komisije, ki je Sloveniji za letos napovedala 3,4-odstotni padec BDP, zelo realistična, meni ekonomist Igor Masten. Dodaja, da je za nosilce ekonomske politike pomembno to, da okrevanje, do katerega naj bi prišlo prihodnje leto, ne bo hitro. Čisto mogoče je, da je ta napoved Evropske komisije zelo realistična in v skladu s tistim, kar je napovedal Urad za makroekonomske analize in razvoj Umar, je danes ocenil Masten. Umar je, kot je znano, napovedal štiriodstotni padec BDP, ob dodatnih šokih zaradi krize bi lahko ta dosegel šest odstotkov. Vsaka napoved navaja dejavnike tveganja. Če bi šli v eksplicitno navajanje dejavnikov, bi prišli do podobnih številk, o napovedi Evropske komisije pravi Masten. Rast ne bo visoka Evropska komisija Sloveniji za prihodnje leto napoveduje 0,7-odstotno gospodarsko rast. Masten sicer ne misli, da se bo rast obrnila v pozitivno. Rast bi se lahko začela prihodnje leto, vprašanje pa je, v katerem četrtletju. To je odvisno od stanja na evropskih trgih, je dejal in dodal, da ni toliko pomembno, ali bo rast ali ne, ampak to, da je jasno, da rast ne bo visoka. Evropska komisija v danes objavljeni spomladanski napovedi pričakuje, da se bo obseg bruto domačega proizvoda BDP Slovenije letos zmanjšal za 3,4 odstotka. Še januarja je napovedovala, da bo rast 0,6-odstotna. Dejstvo je, da rast ne bo visoka in torej ne bo prišlo do hitrega okrevanja. Ni toliko pomembno, ali bo do ustavitve padanja prišlo ob koncu letošnjega ali v začetku prihodnjega leta. Za nosilce ekonomske politike je pomembno to, da okrevanje ne bo hitro, pravi Masten. Javnofinančni primanjkljaj Slovenije naj bi po novi napovedi Evropske komisije letos znašal 5,5 odstotka, prihodnje leto pa 6,5 odstotka BDP. Gre za skokovito povečevanje sicer razmeroma nizkega dolga in če bo sledil ne prav hiter popravek v ravnovesje, so to alarmantne številke, opozarja Masten. Težave so zaradi tega lahko pri zadolževanju, saj se bo državi znižala bonitetna ocena, kar bi zvišalo stroške zadolževanja. GZS Letošnji primanjkljaj višji od preteklih let Na Gospodarski zbornici Slovenije GZS so ocene gospodarske rasti, kakršne je danes objavila Evropska komisija, pričakovali, saj je Slovenija del območja evra in je zaradi velike izvozne odvisnosti izjemno občutljiva na dogajanje v evropskem prostoru, za katerega se že več kot dva meseca ocene znižujejo . Presenečenje za GZS niso niti ocene javnofinančnega primanjkljaja, tudi po zadnjih ocenah GZS iz aprila letos da bo znašal pet odstotkov bo letošnji primanjkljaj višji od preteklih let, so sporočili iz GZS.", "title": "'Okrevanje ne bo hitro'", "keywords": "evropska;komisija;recesija;finančna kriza", "lang": "slovenian"}
{"body": "Toyota je napovedala odpoklic več kot 400.000 hibridnih avtomobilov po vsem svetu, tudi najbolj priljubljenega hibrida prius. Prvič bodo odpoklicali vozila tudi na japonskem trgu. Zaradi napak pri modelu prius je Toyota deležna ostrih kritik. Izkazalo se je namreč, da so napako odkrili že prejšnji mesec in jo pri proizvodnji najnovejših priusov tudi odpravili, voznikov že kupljenih avtomobilov pa o tem niso obvestili. Skupno število v zadnjem času odpoklicanih toyot po vsem svetu je naraslo na 8,7 milijona, kar je več od lanske Toyotine celoletne prodaje vozil, ki je znašala 7,8 milijona. Toyota je napovedala globalni odpoklic 436.000 hibridnih avtomobilov, vključno s priljubljenim modelom prius. Poleg tega je družba vložila dokumentacijo za odpoklic modela sai, ki je bil naprodaj na Japonskem, in lexusa HS250h. Odpoklic je samo še ena od potez družbe, ki vse bolj izgublja ugled, saj je v zadnjih nekaj mesecih odpoklicala že več kot osem milijonov avtomobilov zaradi težav s pedalom za plin. Tokratni odpoklic je prvi na domačem japonskem trgu. Odpoklic tokrat zajema 155.000 vozil v Severni Ameriki, 223.000 na Japonskem, 53.000 v Evropi in še 5000 drugje. Od tega bo odpoklicanih okrog 400.000 priusov. Prejšnji odpoklici so zadevali 5800 v Sloveniji prodanih toyot, koliko jih zadeva tokratni, pa v slovenski podružnici Toyote še ne vedo. Prvi mož Toyote brani čast podjetja Prius je bil najbolj prodajan avtomobil v letu 2009 in najbolj priljubljeni hibridni avtomobil na svetu. Predsednik in izvršni direktor tega največjega avtomobilskega proizvajalca na svetu Akio Tojoda je tako v samo tednu dni že drugič sklical tiskovno konferenco. Odločili smo se za odpoklic, saj nam je osnovna prioriteta varnost naših strank, je povedal tokrat. Akio Tojoda Že pred tem pa je v ameriškem časniku Washington Post zapisal, da je globoko razočaran , ker ni zadostil pričakovanjem ameriških kupcev po visoki kakovosti. Kot predsednik Toyote prevzemam vso odgovornost. Zato si tudi osebno prizadevam za ponovno vzpostavitev zaupanja v nas in naše proizvode. Napovedal je tudi skorajšnji obisk ZDA, kjer se podjetje že sooča z vrsto tožb. Težave z zapoznelim zaviranjem Pri tokratnem odpoklicu gre za težave z zapoznelim zaviranjem. Tehnična napaka naj bi se pojavljala v kar 270.000 modelov priusov, naprodaj od maja lani naprej na ameriškem in japonskem trgu. Tojota trdi, da je napako v letos proizvedenih avtomobilih že odpravila, medtem pa so se vozniki v ZDA in na Japonskem kar dvestokrat pritožili nad začasno odpovedjo zavor pri vožnji po neutrjenem terenu. Pri družbi pravijo, da gre za napako programske opreme, ki se jo da rešiti z reprogramiranjem zavornega sistema. Nismo zanemarili varnosti Toyotin predsednik sicer zanika, da bi podjetje tekom globalne širitve, ko je prehitelo ameriško družbo General Motors na mestu največjega proizvajalca vozil na svetu, pozabilo na kakovost. Po njegovih besedah so sproti odpravljali ugotovljene napake ali pomanjkljivosti in bodo to počeli tudi v prihodnje.", "title": "VIDEO 'Trudimo se popraviti napake'", "keywords": "toyota;proizvajalec;avotmobilov;avtomobilska;industrija;vozilo;avtomobil;umik;tržišče;tehnična;napaka;pedalo;za;plin;odpoklic;prius;hibrid;hibridni;avto", "lang": "slovenian"}
{"body": "V naslednjih letih bomo morda Slovenci več hodili peš. Ob nenehnem draženju nafte zdaj grozijo še podražitve avtomobilov.", "title": "Bomo hodili peš?", "keywords": "avtomobil;nafta;cena;gorivo;podražitev", "lang": "slovenian"}
{"body": "Vlada bo do 27. julija zviševala trošarine Cene pogonskih goriv se bodo opolnoči nekoliko znižale. Nespremenjena ostaja zgolj cena za kurilno olje in avtoplin. Za liter neosvinčenega 95-oktanskega bencina bo treba odšteti 2,3 centa manj, torej 1,192 evra, 98-oktanski bo stal 1,9 centa manj, torej 1,224 evra za liter, liter dizelskega goriva pa bo cenejši 2,3 centa in bo njegova cena znašala 1,143 evra. Kot omenjeno, nespremenjena ostaja cena kurilnega olja 0,743 evra na liter in avtoplina 0,669 evra na liter. 95-oktanski bencin1,192 evra - 2,3 centa 98-oktanski bencin1,224 evra - 1,9 centa dizelsko gorivo 1,143 evra- 2,3 centa kurilno olje 0,743 evranespremenjeno Podlaga za izračunavanje cen je model, ki temelji na gibanju borznih kotacij cen naftnih derivatov na svetovnem trgu in gibanju tečaja dolarja. Cene se izračunavajo za 14-dnevno obdobje. Spomnimo, da je vlada nedavno sprejela uredbo, da bo do 27. julija vsakih 14 dni za pet evrov na tisoč litrov zvišala trošarine na bencin in dizelsko gorivo. Cene pogonskega goriva se tako kljub padcem cen nafte na svetovnih trgih niso znižale že od februarja. Cena ameriške nafte se je pretekli teden vrtela okoli 72 dolarjev za 159-litrski sod, kar je še nekoliko manj kot pred dvema tednoma. V začetku maja so cene znašale približno 87 dolarjev na sod, na pocenitev pa je vplivala zaskrbljenost vlagateljev, da bi dolžniška kriza v območju evra spodkopala okrevanje gospodarstva, je poročal Radio Slovenija.", "title": "Cene bencina nekoliko navzdol", "keywords": "Gospodarstvo", "lang": "slovenian"}
{"body": "London - Cene življenjskih potrebščin v Veliki Britaniji so se septembra v primerjavi s septembrom lani zvišale za 5,2 odstotka. Dvig inflacije je predvsem posledica naraščajočih cen energije, je danes objavil britanski statistični urad. S tem je inflacija dosegla rekordno raven izpred treh let. Kot poročajo tuje tiskovne agencije, je letna stopnja inflacije nazadnje to raven dosegla septembra 2008, kar je bilo največ od leta 1997, ko so začeli indeks cen izračunavati po sedanji metodologiji. Avgusta je letna stopnja inflacije znašala 4,5 odstotka. Cilj britanske centralne banke Bank of England je znižati indeks cen na dva odstotka. Daleč največji vpliv na rast letne stopnje inflacije v septembru je imel dvig cen plina in elektrike, k rasti indeksa pa so prispevale tudi cene zračnega prevoza in komunikacijskih storitev, so po poročanju francoske tiskovne agencije AFP zapisali v statističnem uradu. Inflacija na mesečni ravni, v primerjavi z avgustom, je znašala 0,6 odstotka. Analitiki po poročanju AFP pričakujejo, da bo inflacija prihodnje leto padla, saj naj bi šibko svetovno gospodarstvo nižalo cene energije in hrane. V Veliki Britaniji se je letna stopnja inflacije letos zvišala tudi zaradi dviga davka na dodano vrednost za blago in storitve s 17,5 na 20 odstotkov v začetku leta. Britanska vlada, ki je že tako pod velikim pritiskom zaradi potrebe po varčevanju, bo morala dodatno vračunati tudi stroške zaradi inflacije, saj je septembrska vrednost inflacije podlaga za uskladitev pokojnin in socialnih pomoči v aprilu, poroča nemška tiskovna agencija dpa.", "title": "Inflacija v Veliki Britaniji znova na rekordnih 5,2 odstotka", "keywords": "gospodarstvo;ekonomija", "lang": "slovenian"}
{"body": "V prihodnjih dneh nas še naprej čaka toplo in razmeroma sončno vreme. Od torka naprej bodo sicer čez dan možne kakšne plohe, a količina padavin ne bo velika. V soboto sta v Postojni in Novi Gorici padla temperaturna rekorda za april. V Novi Gorici so namreč vremenoslovci namerili kar 31 stopinj Celzija, v Postojni pa 27,5 stopinj Celzija. Benedikt Strajnar iz Agencije za okolje RS je za zurnal24.si povedal, da tako visoke temperature za april niso nekaj običajnega. Vročina se bo nadaljevala tudi danes, saj bodo najvišje dnevne temperature od 23 do 29 stopinj Celzija. \"Tudi danes lahko še ponekod pade rekord,\" pravi sogovornik. Vse o vremenu na vreme.net. Pri tem je zanimivo to, da so temperature na Obali zaradi vetra, ki piha z morja in ne preveč toplega morja najnižje v primerjavi z drugimi kraji po državi. Morje se sicer te dni ogreva, a njegova temperatura se bo gibala pri okoli 15 stopinjah Celzijah. Na prvi maj tudi kakšna ploha Lepo in toplo vreme se bo nadaljevalo tudi v ponedeljek, čez dan pa lahko kakšne plohe pričakujemo od torka dalje. Predvsem ob popoldanskem času tako lahko ponekod zapade nekaj kapelj dežja. \"Količine padavin ne bodo velike, prav tako sedaj ni videti, da bi bile te močne,\" je Strajnar odgovoril na vprašanje, ali nas morda lahko preseneti kakšna toča. Od torka dalje lahko pričakujete že tudi bolj znosne temperature, in sicer se bodo te gibale pri okoli 24 stopinjah Celzija, v četrtek pa pri 22 stopinjah Celzija. POŠLJITE NAM FOTOGRAFIJE! Ste se odpravili v naravo ali pa med prvimi skočili v morje? Pošljite nam fotografije prazničnega veseljačenja! Uporabite spodnji obrazec ali pa nam pošljite MMS na številko 4224 (v polje ZADEVA vpišite NAVEZA MMS). Pravila si preberite na tej strani. Jaz poročam Moje ime: Moj kontakt (za povratne informacije): Dodaj novo polje Pripnite datoteko (neobvezno): Pripnite datoteko 2 (neobvezno): Pripnite datoteko 3 (neobvezno): Pripnite datoteko 4 (neobvezno): Opis: Strinjam se s splošnimi pogoji Pošlji", "title": "V Postojni in Novi Gorici padla rekorda", "keywords": "vreme;vročina", "lang": "slovenian"}
{"body": "Sporen nakup najdi.si in kosovskega telekoma Ipko Aukn ima pomisleke nad tem, da so v Telekomu vložili odškodninske tožbe le zoper člane nekdanje uprave. Čas je, da za storjeno odgovarjajo vsi odgovorni - tudi nadzorni svet, sporočajo. Postavlja se namreč vprašanje, ali je prejšnji nadzorni svet družbe Telekom Slovenije res storil vse, kar se pričakuje od skrbnega nadzornika, je Agencija za upravljanje kapitalskih naložb Aukn zapisala v odzivu na četrtkovo skupščino Telekoma. Na skupščini so se namreč delničarji seznanili z vloženimi odškodninskimi tožbami zoper prejšnjo upravo, ki jo je vodil Bojan Dremelj. Odvetnik Uroš Ilić je delničarjem povedal, da se tožbe s skupnim zahtevkom 58 milijonov evrov nanašajo na nakup slovenske družbe najdi.si in ter kosovskega telekoma Ipko. Aukn ima določene pomisleke glede dejstva, da so tožbe vložene le zoper člane uprave - odgovornost namreč nosi tudi nadzorni svet. Agencija zdaj pričakuje, da bo uprava Telekoma oz. posebni zastopnik skupščine družbe skrbno preučil vse vidike delovanja članov nadzornega sveta v času aktivnosti, ki so vodile k domnevnemu oškodovanju družbe, in ustrezno ukrepal. Potrebno je vedeti, da so se dejanja uprave nanašala na najpomembnejše in najdražje projekte družbe, zato se je od nadzornikov pričakovalo najmanj to, da bodo skrbno bdeli nad dejanji uprave glede teh projektov, se seznanjali z vsemi podrobnostmi projektov, ne samo čakali na redna poročila uprave, ampak proaktivno zahtevali tudi dodatna poročila, v skrajnem primeru pa pregledovali in preučevali dokumentacijo, nanašajočo na projekte, tudi lastnoročno, je Aukn zapisal v sporočilu za javnost.", "title": "AUKN Za 58 milijonov evrov domnevne škode naj se preveri tudi nadzorni svet", "keywords": "Gospodarstvo", "lang": "slovenian"}
{"body": "Pocenitev telekomunikacij V Sloveniji so se cene življenjskih potrebščin na letni ravni zvišale za 2,3 odstotka, na mesečni ravni so se cene znižale za 0,1 odstotka, je sporočil državni Statistični urad RS. Oktobra je bila inflacija na letni ravni v Sloveniji 2,7-odstotna, prav tolikšna je bila novembra lani. Povprečna 12-mesečna rast je bila novembra letos 2,5-odstotna, v istem obdobju lani pa 1,8-odstotna. Skupna rast cen v letošnjem letu ostaja na ravni preteklega meseca, to je pri treh odstotkih. Najizrazitejši dvig cen na letni ravni je država novembra zaznala v skupinah gostinske in nastanitvene storitve za 9,7 odstotka ter alkoholne pijače in tobak za 9,5 odstotka. Sledile so skupine izobraževanje, hrana in brezalkoholne pijače, prevoz, raznovrstno blago in storitve, stanovanje, rekreacija in kultura ter zdravje. Obleka in obutev, gostinstvo in nastanitve V povprečju nižje cene pa so statistiki zaznali v skupinah komunikacije za 3,3 odstotka, obleka in obutev za 1,7 odstotka ter stanovanjska oprema za 1,2 odstotka. V skupini gostinske in nastanitvene storitve so se cene gostinskih storitev v povprečju zvišale za 12,2 odstotka, cene nastanitvenih storitev pa za 2,7 odstotka. V skupini alkoholne pijače in tobak je bil tobak v povprečju dražji za 12,3 odstotka, alkoholne pijače pa za 5,1 odstotka. Hrana in brezalkoholne pijače V enem letu so se v skupini hrana in brezalkoholne pijače v povprečju najbolj podražili sadje za 11,8 odstotka in zelenjava za 9,8 odstotka, med brezalkoholnimi pijačami pa kava, čaj in kakav za 6,4 odstotka. V povprečju cenejši so bili samo izdelki iz podskupine olje in maščobe. Precej dražji letalski prevozi Na dvig cen v skupini prevoz so najbolj vplivale višje cene letalskega potniškega prevoza za 19,6 odstotka ter goriv in maziv za 11,6 odstotka, med pocenitvami pa velja omeniti nižje cene cestnega potniškega prevoza za 9,1 odstotka in osebnih avtomobilov za 4,6 odstotka. Cene blaga so se v enem letu v povprečju zvišale za 2,4 odstotka, cene storitev pa za 2,3 odstotka. 0,1-odstotna deflacija Novembra so se cene življenjskih potrebščin četrtič letos v povprečju znižale, tokrat, kot omenjeno, za 0,1 odstotka. Skupno rast cen so znižale predvsem nižje cene pogonskih goriv za 0,2 odstotne točke, saj so bile cene goriv in maziv v skupini prevoz nižje za 3,7 odstotka. V tej skupini so se pocenili tudi osebni avtomobili za 0,5 odstotka. Na znižanje skupne rasti cen so vplivale tudi nižje cene izdelkov in storitev iz skupine stanovanje, predvsem plina. Plin je bil tako cenejši za 6,7 odstotka, daljinska energija za 3,5 odstotka in tekoča goriva za 1,6 odstotka. Na drugi strani pa so se podražili trda goriva ter storitve za vzdrževanje in popravilo stanovanja. Skupno rast cen so za 0,1 odstotne točke znižale še 1,7 odstotka nižje cene pohištva in opreme iz skupine stanovanjska oprema. Nižje so bile tudi cene gospodinjskih naprav, izmed podražitev pa so najbolj izstopale višje cene steklenine, posode in pribora. Novembra so bile cene oblačil višje za 3,4 odstotka, kar je k mesečni inflaciji prispevalo 0,2 odstotne točke. 0,1 odstotne točke so k skupni mesečni rasti prispevale še podražitve drugih storitev, povezanih z delovanjem prometnih sredstev za 5,4 odstotka, najbolj višje cene letne dajatve za uporabo vozil v cestnem prometu. Blago se je na mesečni ravni pocenilo za 0,3 odstotka, storitve pa so se za prav toliko podražile. Letna rast cen, merjena s harmoniziranim indeksom cen življenjskih potrebščin, je bila novembra 2,8-odstotna, povprečna 12-mesečna rast cen pa 2,7-odstotna. Mesečna rast cen je bila negativna, in sicer minus 0,2-odstotna, navajajo statistiki.", "title": "Novembra letna inflacija 2,3-odstotna, na mesečni ravni deflacija", "keywords": "Gospodarstvo", "lang": "slovenian"}
{"body": "Banki Goldman Sachs naj bi grozila kazenska preiskava. Vzrok je škoda, ki jo je banka z goljufijo povzročila svojim strankam. Banka pravi Stranke so iskale tveganje in ga dobile. Banki Goldman Sachs naj bi grozila kazenska preiskava. Ameriške pravosodne oblasti naj bi na zahtevo Komisije za vrednostne papirje in borzo SEC sprožile kazensko preiskavo proti banki Goldman Sachs, ker naj bi ta v času pred krizo z goljufijo svojim strankam povzročila veliko škodo, sebi pa zagotovila lep zaslužek. SEC je pred dvema tednoma proti banki že vložila civilno tožbo. Po neimenovanem, a zanesljivem viru naj bi kazensko preiskavo sprožilo državno tožilstvo v New Yorku. Ne v SEC ne v državnem tožilstvu informacije niso želeli potrditi. Preiskava naj bi bila sicer v povsem začetni fazi. V banki so medtem povedali, da jih glede na vse, kar se v zadnjih tednih dogaja okrog Goldman Sachsa, informacija ne preseneča. Če gre za resničen podatek, so zagotovili sodelovanje v preiskavi. Kot je pred dvema tednoma v civilni tožbi zapisala SEC, Goldman Sachs ni razkril ključnih podatkov glede svojih finančnih produktov, povezanih s hipotekarnimi obveznicami, ki jih je prodajal v času, ko se je nepremičninski trg že začel rušiti. Agencija obtožuje banko in njenega podpredsednika Fabriceja Tourreja, da ni razkrila, kakšno vlogo je imela ena od njenih strank, gre za hedge sklad Paulson & Co., pri oblikovanju in trženju strukturiranih vrednostnih papirjev, ki so bili zavarovani z drugorazrednimi hipotekarnimi obveznicami. Omenjeni sklad naj bi banki plačal okoli 15 milijard dolarjev, da je oblikovala ta produkt, proti kateremu je nato sklad stavil s prodajo na kratko. Po oceni SEC so vlagatelji izgubili okoli milijardo dolarjev. S produktom se je trgovalo leta 2007, ko je v ZDA že prišlo do hipotekarne krize, ki je pomenila začetek poznejše svetovne finančne in gospodarske krize. Vodilni predstavniki Goldman Sachsa, med njimi Tourre in glavni izvršni direktor Lloyd Blankfein, so v torek kar 11 ur preživeli pred senatnim zasliševalnim odborom, kjer so jih tako republikanski kot demokratski senatorji na trenutke zelo burni seji izpraševali o njihovem ravnanju. Tako Blankfein kot Tourre sta se ves čas branila pred očitki in zatrjevala, da so njihove stranke pri teh poslih iskale tveganje ter ga tudi dobile. Kategorično so zanikali goljufijo in trditve, da so v medsebojnih pogovorih omenjene izvedene instrumente označili za ničvredne in oz. za sra...je . Zatrjevali so, da so zaradi nepremičninske krize tudi sami izgubili 1,2 milijarde evrov in da niso stavili na pok nepremičninskega balona. SEC naj bi sicer poleg teh poslov proučevala še druge transakcije s tveganimi finančnimi orodji, ni pa še jasno, ali se bo kazenska preiskava dotaknila tudi njih. V odzivu na novico o preiskavi so delnice Goldman Sachsa v petek na Wall Streetu izgubile kar devet odstotkov vrednosti, za seboj pa potegnile tudi delnice drugih finančnih družb.", "title": "Kazenski pregon proti banki Goldman Sachs?", "keywords": "goldman;sachs;banka;preiskava;pregon;goljufija;gospodarstvo;zda;kriza", "lang": "slovenian"}
{"body": "V Primorju bankam upnicam predlagajo, da bi jim v naslednjih štirih letih in pol poplačali 55 odstotkov svojih obveznosti. Če upniki ne bodo podprli predloga sanacije do konca decembra, jih bodo banke zelo težko podprle. Primorje je bankam upnicam poslalo predlog sanacijskega programa. Vodstvo družbe Primorje Ajdovščina je zaključilo s pripravo predloga sanacijskega programa ter ga poslalo bankam upnicam. Postopek obravnave naj bi bil končan predvidoma do konca meseca. Predlog upnikom ponuja, da bi jim Primorje v naslednjih štirih letih in pol poplačalo 55 odstotkov svojih obveznosti. Banke upnice pričakujejo, da bodo sanacijo družbe s konkretnimi prispevki podprli tudi nebančni upniki. Če upniki ne bodo podprli predloga sanacije do zaključka obravnave, bodo banke zelo težko podprle izvedbo vseh ukrepov, ki jim jih predlaga vodstvo družbe Primorje. Zato bo vodstvo ajdovskega gradbinca v prihodnjih dneh vnovič zaprosilo upnike za tesnejše sodelovanje in jim posredovalo svoje konkretne predloge. Ob tem bi želeli poudariti, da so rešitve, ki jih nudimo upnikom, za njih bistveno boljše kot bi bile v primeru, da družbi Primorje ne uspe realizirati sanacijskega programa. V primeru družbe SCT se je izkazalo, da za poplačilo tovrstnih upnikov ni na voljo nobenih sredstev, so sporočili iz Primorja. Le z uspešno sanacijo Primorja bo namreč mogoče ohraniti obstoj in razvoj številnih manjših podjetij in samostojnih podjetnikov, ki so nujno potreben člen pri izvajanju velikih inženirskih projektov, so še dodali.", "title": "V štirih letih in pol poplačilo 55 odstotkov dolga?", "keywords": "primorje;stečaj;ajdovščina;sanacijski;program;banke;banka;upnik;upnica", "lang": "slovenian"}
{"body": "Ministrstvo za finance potrdilo in razširilo navedbe o resnih kršitvah zakonodaje pri poslu nabave radarjev. Ministrstvo za finance je v novem dopisu Mestni občini Maribor potrdilo in dodatno razširilo navedbe o resnih kršitvah zakonodaje pri celotnem poslu nabave radarjev, poroča današnji Večer. Med drugim so po poročanju časnika zapisali, da se je prvotno naročilo spremenilo do nerazpoznavnosti, zato bi morali objaviti nov razpis. Ministrstvo se je o spornem poslu izreklo že oktobra, ko je tudi že ugotovilo nepravilnosti, včeraj pa po poročanju časnika mariborskemu županu Francu Kanglerju poslali nov dopis, v katerem so zapisani uradni očitki na račun celotnega postopka izbora dobavitelja in podpisa pogodbe. Razpis bi morali razveljaviti Na ministrstvu ugotavljajo, da sta ''obravnava in odločanje o investiciji potekala na strokovno pomanjkljivih izhodiščih''. Občina namreč ni pripravila ustreznih investicijskih dokumentov, prav tako projekt ni bil vključen v pripravo občinskih proračunov, kar pomeni kršitev zakona o javnih financah in pristojne vladne uredbe. Kot dodajajo v časniku, občina sploh ne bi smela podpisati pogodbe s podjetjem Iskra Sistemi, ki je postavilo radarje, ampak bi morala razpis razveljaviti. Zakonodaja namreč določa, da bi se morala občina pogajati z vsemi tremi podjetji, vendar tega ni storila, ampak je k pogovorom povabila le Iskro. Po predpisih bi morali na občini vsaj preveriti, če je na trgu konkurenca, pa tega niso storili. Ulica in izključitev iz stranke Položaj mariborskega župana postaja tako vse bolj zapleten. Na ulicah njegovega mesta se skoraj vsak dan vršijo množični protesti, ki jih je sprožila postavitev radarjev, zaradi suma korupcije pa so se mu odrekli tudi v stranki SLS. Zdaj bo glede spornih poslov z radarji moral odgovarjati še ministrstvu.", "title": "Kanglerja v kot postavlja še ministrstvo", "keywords": "Franc Kangler;radarji", "lang": "slovenian"}
{"body": "Če se sindikati postavijo na okope, nima smisla Če bo država znova dokapitalizirala NLB, namenila več kot 100 milijonov evrov za Slovenske železnice in še sredstva za Adrio, ne bo dosegla maastrichtskih kriterijev, trdi Gaspari. Smo v dovolj resni situaciji, ki zahteva ostro varčevanje. Plače v javnem sektorju in socialni transferji so že nosili svoje breme, zato bomo morali najbrž ustaviti zaposlovanje v javnem sektorju ter globoko poseči v druge izdatke, od PR do pravnih pogodb, da bomo zmogli cilj, je na tiskovni konferenci o priporočilih Evropske komisije glede nacionalnega reformnega programa dejal minister za razvoj Mitja Gaspari. Vlada mora priporočila vključiti tako v rebalans proračuna za leto 2011 ter kot tudi za leti 2012 in 2013. Prejšnja dokapitalizacija NLB-ja je prinesla 250 milijonov evrov primanjkljaja, a ker je bil to enkratni ukrep, se ni štel v strukturni primanjkljaj. Če pa bi postopek ponovili, bi se obe dokapitalizaciji sešteli in Slovenija bi končala na okoli 5,5 odstotka BDP-ja primanjkljaja ter zagotovo ne bi dosegla maastrichtskih kriterijev pod tremi odstotki primanjkljaja BDP-ja do leta 2013. Če se bo vlada odločila za ponovno dokapitalizacijo banke, poleg tega pa namenila 113 milijonov evrov za dolg Slovenskih železnic in pomagala še Adrii, bo morala vlada te poteze dobro pojasniti državljanom ter ob tem še za enak znesek zmanjšati odhodke za druge proračunske porabnike. Vlada se bo morala o tem odločiti in če se bo odločila drugače, kot je predvideno v programu za stabilnost, bo morala to tudi pojasniti. Jaz tega ne bi znal pojasniti, je izjavil. Rebalans z vsaj 400 mio. evrov prihrankov Gaspari je izpostavil, da mednarodne bonitetne agencije še niso poslabšale ocene za Slovenijo, a bodo pozorno spremljale ukrepe ob rebalansu proračuna. Ta je po Gasparijevem mnenju nujen v znesku vsaj 400 milijonov evrov privarčevanih sredstev. Če se sindikati postavijo na okope, nima smisla Minister je skeptičen do napovedanih petkovih pogajanj o pokojninski reformi s socialnimi partnerji. Če se bodo namreč sindikati, tako kot do zdaj postavili na okope in zahtevali 40 let delovne dobe, to sploh ne bo reforma in nima smisla, da se spet mesece in mesece mučijo s pogajanji . V poročilu Komisije precej nedoslednosti Gaspari je kritično nastopil do priporočil Evropske komisije, saj po njegovih besedah vsebuje številne strokovne nedoslednosti in je mestoma neargumentirano. V splošnem se pa s priporočili strinja, saj potrebujemo opozorilo za vzdržnejše ravnanje z javnimi financami. Poročilo se bo kmalu prelevilo v mnenje Evropske komisije, ki bo za vlado zavezujoče, zato bo lahko potencialno nosilo tudi ukrepe in kazni za našo državo. Če v enem letu teh zavez ne bi izpolnjevali, bi kazen najprej prišla v obliki depozita, ki bi ga morala država plačati, v primeru vztrajnega neizpolnjevanja pa bi bi plačali nepovratna sredstva v višino 0,2 odstotka BDP-ja. Gasparijevi ukrepi Poleg tega bi se morali spopasti s prej omenjenimi stroški na enoto proizvoda in povečati produktivnost, obuditi bi morali tudi trg bančnih posojil, ki je trenutno mrtev. Potrebna bi bila reorganizacija podjetij v težavah, in sicer tako, da jim banke zagotovijo likvidnostni tok prek državnih spodbud. Vendar, poudarja Gaspari, to ne bi smelo biti usmerjeno v posamezni sektor. Neusklajenost med ministrstvoma? Ministrstvo za razvoj, sodeč po Gasparijevih izjavah, čaka tudi usklajevanje s finančnim ministrstvom. Gaspari bi namreč vladne ukrepe za oživitev gospodarstva izvajal na širši ravni s posameznimi iniciativami in ne usmeril samo v določen sektor - po drugi strani pa finančno ministrstvo na čelu s Francijem Križaničem pripravlja ukrepe, usmerjene v oživitev gradbeništva. Sporočilo uredništvom - novinarska konferenca ministra Gasparija Ljubljana, 7. junija STA - Novinarska konferenca ministra za razvoj in evropske zadeve Mitje Gasparija, na kateri bo spregovoril o priporočilih Evropske komisije na nacionalni reformni program, bo danes ob 15. uri v sejni sobi službe vlade za razvoj in evropske zadeve na Gregorčičevi 25, so sporočili iz službe vlade za razvoj in evropske zadeve. STA", "title": "Gaspari Ponovne dokapitalizacije NLB-ja ne bi znal pojasniti", "keywords": "gaspari", "lang": "slovenian"}
{"body": "Padanje vrednosti Istrabenzovih delnic, ki je sledilo reakciji malih delničarjev na objavo Petrolove prevzemne ponudbe, se umirja.", "title": "Prevzem leta", "keywords": "istrabenz;petrol;delnica;prevzemna;ponudba", "lang": "slovenian"}
{"body": "Premier Borut Pahor odhaja na tretji vrh Afrika-EU v Tripoli, kjer se bo srečal tudi z Gadafijem. Po vrhu naj bi bilo več znanega o libijski investiciji v Stožice. Na vrhu Afrika - EU bodo med drugim razpravljali o miru in varnosti, okoljskih spremembah, regionalni integraciji in razvoju zasebnega sektorja. Vrh bo tudi priložnost za potrditev skupne strategije, ki so jo sprejeli na vrhu v Lizboni decembra 2007, sporočajo iz Pahorjevega kabineta. Pahor se bo tako med drugim sestal s predsednikom libijske vlade El Baghdadijem Ali El Mahmodijem. Beseda bo tekla o bilateralnih odnosih med državama. Izpostavila naj bi predvsem gospodarsko sodelovanje med državama in gospodarske priložnosti, ki jih imajo slovenska podjetja v Libiji in investicije Libijske investicijske oblasti v Sloveniji. Pahor se bo ob robu vrha sestal tudi s predsednikom Moamerjem Gadafijem. Po koncu vrha bo najverjetneje več znanega o libijski investiciji v Športni park Stožice. Spomnimo, premier je v petek napovedal, da so Libijci v Stožice pripravljeni vložiti 30 milijonov evrov. Informacijo o tem pa je Pahor dobil po diplomatski pošti iz Libije.", "title": "Pahor z Libijci o Stožicah", "keywords": "libija;država;dežela;športni park stožice;izdelek;produkt;borut pahor;premier;moamer gadafi;predsednik", "lang": "slovenian"}
{"body": "Ljubljana - Vlada je v DZ poslala predloge novel treh davčnih zakonov, s katerimi se bo po besedah finančnega ministra Franca Križaniča olajšalo delovanje slovenskega gospodarstva. Te uvajajo nove davčne olajšave, sicer pa so bili davčni prilivi v začetku leta nekaj nižji kot pred letom, zato bo potreben močnejši rebalans od načrtovanega. Križanič je danes na novinarski konferenci v Ljubljani povedal, da so se v letošnjih prvih štirih mesecih občutno znižali proračunski prihodki iz naslova davka od dohodkov pravnih oseb, medtem ko so indeksi pri ostalih davčnih prilivih solidni. To je tudi glavni povod za pripravo rebalansa letošnjega državnega proračuna, ki ga je vlada napovedala že pred kratkim. \"Rebalans bo še nekaj močnejši, da damo znak kapitalskim trgom, da smo varčna država,\" je danes dejal Križanič. Marca so se proračunski prihodki pričakovano zmanjšali zaradi skrajšanja roka za vračilo davka na dodano vrednost (DDV). Aprila so se prilivi iz naslova tega davka vnovič povečali in bili za približno sedem odstotkov višji kot aprila lani, kar po Križaničevih besedah nakazuje, da imamo solidno gospodarsko rast. Potem pa je nepričakovano sledil zelo velik upad prilivov od davka od dohodkov pravnih oseb. \"Izgleda, da so podjetja kot strošek prikazovala padec cen vrednostnih papirjev, ki so jih imela v portfelju,\" je sklepal. Vlada bo znižanje davčnih prihodkov nadomestila z varčevanjem in prestavitvijo nekaterih investicij ter deloma tudi s trošarinami, o čemer pa minister ni želel podrobneje govoriti. V tokratnem rebalansu še ne bodo predvidena sredstva za dokapitalizacijo NLB, ko bo uprava banke pripravila predlog zanjo, bo potrebno narediti rebalans samo za ta namen, je dejal. Dokapitalizacija NLB bo po njegovem mnenju slej ko prej potrebna, pri čemer upa, da bodo sodelovali tudi drugi investitorji in se povečanje kapitala banke ne bo razumelo kot državna pomoč. Vlada je predloge novel zakona o dohodnini, zakona o davku od dohodkov pravnih oseb ter zakona o davčnem postopku sprejela konec aprila, zakonodajni postopek pa bo stekel prihodnji teden. Predlogi prinašajo zvišanje splošne olajšave za investiranje v raziskave in razvoj z zdajšnjih 20 na 40 odstotkov ter uvedbo nove olajšave za zaposlovanje težje zaposljivih oseb, to je mlajših od 26 let ter starejših od 55 let. S tem naj bi spodbudili večjo rast slovenskega gospodarstva, je dejala direktorica direktorata za sistem davčnih carinskih in drugih javnih prihodkov Irena Erjavec. Vlada je v DZ poslala tudi predlog zakona o državnih poroštvih za financiranje investicij gospodarskih družb. Cilj zakona je spodbuditi investicijski cikel v družbah, ki imajo razvojni in tržni potencial, a so morda zaradi krize manj kreditno sposobne, je povedala v.d. generalne direktorice direktorata za javno premoženje Miranda Groff Ferjančič. Država bo pri kreditiranju podjetij prevzela 75 odstotkov tveganja. Na ministrstvu se pripravljajo tudi na uveljavitev zakona o upravljanju kapitalskih naložb države, ki predvideva ustanovitev nove agencije, na katero se bo presnelo upravljanje vsega premoženja v lasti državi. Nova in preglednejša politika upravljanja finančnega premoženja v neposredni in posredni lasti države pa se bo zaokrožila s sprejemom zakona o preoblikovanju Kada, Soda in DSU, ki ga je vlada v DZ poslala pred kratkim, je dejala Miranda Groff Ferjančič.", "title": "Križanič: Spremembe pri davkih za lažje delovanja gospodarstva", "keywords": "gospodarstvo;ekonomija", "lang": "slovenian"}
{"body": "Zaupanje v nemško gospodarstvo je novembra po zmanjšanju povpraševanja po izvozu padlo na najnižjo vrednost v zadnjih 16 letih. Kazalec münchenskega inštituta za gospodarske raziskave IFO se je tako znižal z 90,2 na 85,8 točke, medtem ko so analitiki pričakovali znižanje na 88,2 točke. Britansko gradbeništvo ob 300.000 delovnih mest V primeru, da britanska vlada ne bo izvedla novih infrastrukturnih projektov, bo britanski gradbeni sektor izgubil 300.000 delovnih mest, ocenjujejo v inštitutu Royal Institution of Chartered Surveyors. Od junija lani do junija letos je službo v gradbeništvu izgubilo 17.000 zaposlenih, kar predstavlja odstotek vseh. Anheuser-Busch Inbev v dokapitalizacijo Največji pivovarski koncern na svetu Anheuser-Busch Inbev bo izdal za 6,36 milijarde evrov delnic, nova sredstva pa bo uporabil za financiranje transakcije, s katero je bil oblikovan novonastali koncern. Koncern, ki ima v lasti blagovne znamke, kot so Budweiser, Stella Artois in Beck', bo delnice ponujal po ceni 6,45 evra na delnico, kar je za 69 odstotkov manj od njihove tržne vrednosti. Sodba v primeru podkupovanja v Siemensu Sodišče v nemškem Nürnbergu je nekdanjega člana uprave koncerna Siemens Johannesa Feldmayerja zaradi podkupovanja sindikata AUB obsodilo na dve leti zapora pogojno in plačilo 28.800 evrov kazni. Vodja sindikata Wilhelm Schelsky pa je bil obsojen na štiri leta in šest mesecev zapora. Kot je znano, je koncern vpleten tudi v večjo korupcijsko afero, saj naj bi s podkupovanjem pridobival dela v tujini. Več kot 400.000 Italijanov ob službo V največjem italijanskem sindikatu CGIL ocenjujejo, da bo do konca leta 400.000 Italijanov, zaposlenih za določen čas, izgubilo službo. Telefonica, Vivendi v prevzem Digitala Plus Največji španski telekomunikacijski operater Telefonica in največje svetovno glasbeno podjetje Vivendi se dogovarjata o tem, da bi podala skupno ponudbo za prevzem španske televizije Digital Plus, poroča Financial Times. Vrednost prevzema naj bi po ocenah analitikov znašala 3,8 milijarde evrov. Gazprom: nove rekordne cene plina Ruski plinski velikan Gazprom napoveduje, da bodo cene zemeljskega plina v prihodnjih treh letih dosegle nove rekordne vrednosti, saj naftne družbe ne vlagajo dovolj v infrastrukturo. To pa naj bi povečalo razkorak med dobavo in povpraševanjem ter posledično vplivalo na cene nafte. Madžarska znižala obrestno mero Madžarska centralna banka je nepričakovano znižala svojo ključno obrestno mero za 0,5 odstotne točke, na 11 odstotkov. Johnson & Johnson se širi v Izrael Največji proizvajalec proizvodov za zdravstveno nego na svetu Johnson & Johnson bo za 438 milijonov dolarjev prevzel izraelskega konkurenta Omrix Biopharmaceutical. Ameriška družba je tako plačala 25 dolarjev na delnico, kar je 18 odstotkov več od trenutne tržne vrednosti Omrixa.", "title": "Posel | Novice", "keywords": "gospodarstvo;ekonomija", "lang": "slovenian"}
{"body": "Vlada je na današnji seji imenovala podpredsednike vlade in nove državne sekretarje. Minister, ki opravlja funkcijo podpredsednika, nadomešča predsednika vlade, če je ta odsoten ali zadržan, pri predstavljanju vlade, vodenju vladnih sej in usmerjanju uprave, ne more pa ga nadomeščati pri opravljanju nalog, ki se nanašajo na zaupnico vladi ter na imenovanje in razrešitev ministrov. Podpredsedniki vlade so tako postali zunanji minister Karl Erjavec, kmetijski minister Dejan Židan in notranji minister Gregor Virant. Pet sekretarjev v kabinet premierke Vlada je danes imenovala tudi pet državnih sekretarjev v kabinet predsednice vlade. Tamara Vonta bo pristojna za vzpostavitev dialoga s civilno družbo in koordinacijo državljanskih pobud. Gašpar Gašpar Mišič bo zadolžen za koordinacijo velikih infrastrukturnih projektov in pomoč pri sanaciji gospodarskih družb v težavah. Za koordinacijo učinkovite državne informatike bo skrbel Dušan Kričej. Dušan Kumer in Jernej Pavlič pa bosta sekretarja brez resorja. Premierki bosta pomagala pri \"opravljanju funkcije v okviru danih možnosti\". Pavlič je predsednik podmladka Pozitivne Slovenije in sin poslanke te stranke Alenke Pavlič. Nov na Morsu Za državnega sekretarja na ministrstvu za obrambo pa je vlada na predlog obrambnega ministra Romana Jakiča imenovala Zorana Klemenčiča. Za v. d. generalnega sekretarja na Morsu pa imenovala Mojco Ferjančič Podbregar. Vsi sekretarji bodo na položaj imenovani s 1. aprilom. Tudi razreševali Vlada danes ni le imenovala, ampak tudi razreševala. Razrešila je štiri člane uradniškega sveta in imenovala nove, razrešila je generalnega sekretarja na ministrstvu za izobraževanje, znanost in šport Tomaža Rozmana in na njegovo mesto kot vršilca dolžnosti imenovala Gregorja Kosa. Vlada je razrešila tudi Boruta Rončevića in imenovala Urbana Krajcarja za v. d. direktorja direktorata za visoko šolstvo in znanost. S položaja generalnega direktorja direktorata za šport je razrešila Draga Balenta, s položaja generalnega direktorja direktorata za investicije so razrešili Andrejo Vihtelič.", "title": "Oblica novih imenovanj na vladi", "keywords": "alenka bratušek;vlada;sekretarji", "lang": "slovenian"}
{"body": "V T2-ju si želijo le dolgoročne stabilizacije Simobil se želi povezati s katerim izmed tekmecev na slovenskem trgu elektronskih komunikacij ali ga celo prevzeti. Pogovori s T2-jem in Tušmobilom naj bi že potekali. Predsednik uprave drugega največjega slovenskega mobilnega operaterja Simobil Dejan Turk je potrdil interes za povezavo oziroma nazadnje prevzem kakšnega tekmeca na slovenskem trgu. Za nas so zanimive povezave, ki so zelo dolgoročne. In seveda najbolj dolgoročno je, če bi prišli v položaj, ko bi lahko prišlo do nekega prevzema, čeprav se sicer prevzem včasih začne s kakšnim strateškim partnerstvom, je pojasnil Turk in dodal, da sta tako T2 kot Tušmobil v danem trenutku oziroma tudi v prihodnosti zanimiva. Na eni strani je namreč prišlo do spremembe lastništva, pri čemer smo optimisti, da bomo z novimi lastniki lahko našli lažji pogovorni jezik, predvsem kar se tiče finančnih pričakovanj. V primeru podjetja Tušmobil pa tudi imamo znanega lastnika, pri čemer tudi upam, da bomo lahko začeli konstruktivne pogovore, je pojasnil direktor Simobila in dodal, da pogovori potekajo, a da niso še v položaju, ko bi lahko rekli, da so blizu kakšni rešitvi. T2 nima nobenih informacij V T2-ju so bili presenečeni nad pojasnili Turka, saj trenutno ne potekajo nobeni pogovori o iskanjih morebitnih partnerjev ali novih lastniških povezavah, ne Simobila ali njegovega lastnika Telekom Austria kot tudi ne katere koli druge družbe, so sporočili iz T2-ja in dodali, da sicer s Simobilom od aprila lani uspešno poslovno sodelujejo pri mobilnem gostovanju. Cilj novih lastnikov družbe T2, ki so v lastništvo vstopili po uspešno potrjeni prisilni poravnavi lani februarja, je dolgoročna stabilizacija družbe T2, so še zapisali v T2-ju.", "title": "Simobil v prevzem T2-ja ali Tušmobila?", "keywords": "Gospodarstvo", "lang": "slovenian"}
{"body": "Spremembe po dveh tednih Obisk bencinskih postaj bo znova dražji. Cene naftnih derivatov se dvigujejo za okoli pet centov na liter. Za liter neosvinčenega 95-oktanskega bencina bo od torka treba odšteti 1,482 evra, kar je 4,9 centa več kot zadnjih 14 dni. Cena litra 100-oktanskega bencina bo znašal 1,5 evra ali 5,5 centa več, dizelsko gorivo bo stalo 1,382 evra ali 6,2 centa več kot zdaj. Liter kurilnega olja pa bo stal 1,008 evra, kar je 5,1 centa več. Cene naftnih derivatov v Sloveniji se izračunavajo na podlagi 14-dnevnih povprečij gibanja cen naftnih derivatov na svetovnem trgu in na gibanju tečaja dolar - evro.95-oktanski bencin98-/100- oktanski bencindizelsko gorivokurilno olje 28. december 20101,2631,2791,2330,808 28. december 20111,3421,3561,2770,945 30. april 20121,4881,5061,3371,021 15. maj 20121,4351,4621,3201,003 29. maj 20121,4271,4521,3090,991 11. junij 20121,4141,4391,2960,979 27. junij 20121,3741,3961,2670,947 9. julij 20121,4331,4501,3200,957 24. julij 20121,4821,51,3821,008", "title": "Znova občutno višje cene goriv", "keywords": "Gospodarstvo", "lang": "slovenian"}
{"body": "Na prodaj je 74,87-odstotni delež nacionalnega letalskega prevoznika Adria Airways. 13.261.885 delnic prodajajo država in banke. Iz Adrie so sporočili, da že dlje iščejo strateškega partnerja, kar je tudi eden izmed predvidenih ukrepov prestrukturiranja. Agencija za upravljanje kapitalskih naložb AUKN je objavila mednarodni poziv za javno zbiranje ponudb za 74,87-odstotni delež v Adrii Airways. Vsi interesenti morajo nezavezujoče ponudbe za nakup omenjenega deleža posredovati do 10. septembra. Omenjeni delež v nacionalnem letalskem prevozniku prodaja država, ki jo zastopa AUKN, pa tudi Nova Ljubljanska banka, Abanka Vipa, Posebna družba za podjetniško svetovanje, Hypo Alpe Adria Bank in Unicredit banka Slovenija. Omenjene družbe imajo skupaj v lasti 17.689.955 oziroma 99,87 odstotka delnic Adrie Airways, predmet prodaje pa je 13.261.885 oziroma 74,87 odstotka delnic Adrie Airways. Svetovalec pri prodaji je družba Baron Financial Srvices. Prodaja delnic Adrie Airways je predvidena v programu prodaje finančnega premoženja države za leti 2010 in 2011, so navedli v AUKN in dodali, da je bil javni poziv za prodajo tričetrtinskega deleža Adrie Airways objavljen na spletnih straneh AUKN in Adrie ter v nekaterih tujih časopisih, in sicer v Financial Timesu, Wall Street Journalu ameriška in azijska izdaja in Flight Globalu. Kot so dodatno pojasnili v AUKN, ne glede na postopek prodaje v Adrii Airways poteka intenzivno prestrukturiranje, ki daje pozitivne rezultate, ki bo družbi omogočilo samostojno poslovanje in ponovitev iskanja strateškega partnerja v bolj ugodnem času. Verjamemo, da zanimanje investitorjev obstaja, in menimo, da bo razplet pozitiven, so poudarili in dodali, da višine kupnine v času zbiranja ponudb ne morejo komentirati. Že dlje iščejo strateškega partnerja Iz Adrie Airways so pozno popoldne sporočili, da lastniki in družba sama že dlje aktivno iščejo strateškega partnerja, kar je tudi eden izmed predvidenih ukrepov prestrukturiranja družbe. Objava poziva je le ena od aktivnosti, na podlagi katere lastniki pričakujejo še dodaten odziv trga, so zapisali. Naprodaj je 74,87 odstotka vseh delnic družbe, saj želi država obdržati 25 odstotkov plus eno delnico. Vsak, ki bo na podlagi objavljenega poziva izkazal interes, bo po podpisu dogovora o zaupnosti in varovanju podatkov lahko prejel več informacij o predmetu prodaje in nadalje sodeloval pri nakupu delnic, so dodali.", "title": "Država in banke prodajajo tri četrtine Adrie Airways", "keywords": "adria;delnice;prodaja", "lang": "slovenian"}
{"body": "Državljani EU so upravičeni do vračila davka v nekaterih državah, ki niso članice EU, kot so npr. države bivše Jugoslavije, prav tako so državljani teh držav upravičeni do vračila DDV za nakupe opravljene pri nas. Nakupovalno meko v duty free shopih še vedno lahko najdete na mednarodnih letališčih. Davek lahko dobite povrnjen poslovalnicah, ki se ukvarjajo s povračilom davka, navadno jih najdete v bližini mejnih prehodov, vračilo davka je možno tudi po pošti, originalne obrazce z računi pošljete po pošti na naslov poslovalnice, denar pa vam pošljejo v vrednostnem pismu na naslov, ki ga navedete in v valuti, ki jo želite. Pogoji Tax Free nakupovanja pri nas -kupec nima niti stalnega niti začasnega bivališča v Republiki Sloveniji, državljanstvo v tem pogledu ni pomembno, -znesek nakupa mora biti najmanj 50 evrov, gre za bruto znesek, torej znesek nakupa skupaj z DDV, ne glede na davčno stopnjo, -kupec blaga ne sme uporabljati v Sloveniji, -kupec mora blago izvoziti v treh mesecih od dneva nakupa, Stop za davke! Foto iStockphoto -kupec mora pridobiti carinski žig, ker le s tem dokazuje, da je bilo blago dejansko izvoženo, -carinski organ overi z žigom carine, svojim imenskim žigom in podpisom vse izvirnike računov in Global Refund Cheque, nanj se vpiše tudi datum izvoza blaga, brez carinskega žiga povračilo DDV ni mogoče, -kupec mora za povračilo predložiti originalni carinsko overjeni obrazec in originalne carinsko overjene račune -povračilo slovenskega DDV je mogoče v pol leta od dneva nakupa. Preverite, kdo lahko brez davka kupuje v EU in kako lahko državljani EU nakupujemo izven meja naše Unije.", "title": "Kupovati se da brez davka!", "keywords": "davek;carina;povračilo;meja", "lang": "slovenian"}
{"body": "Indeks SBI TOP prvič letos nad 600 točkami Po dnevu premora so se na Ljubljanski borzi spet močno podražile delnice Zavarovalnice Triglav, ki so v zadnjem mesecu pridobile že 30 odstotkov vrednosti. Samo v torek se je njihov tečaj zvišal za devet odstotkov, na 15,25 evra, promet pa je presegel milijon evrov. Glavni vzrok, da kupci ceno licitirajo vse višje, je napoved države, da bo prodala svoj delež v Triglavu. Podobna zgodba je tudi v ozadju rasti Petrolovih in Telekomovih delnic. Krka je ob 1,2 milijona evrih prometa ubrala podobno pot kot včeraj najprej se je povzpela nad mejo 50 evrov, vendar dan končala pod izhodiščem. Tečaji delnic na Lj. borzi 2. oktober ZAV. TRIGLAV +8,93 % 15,25 EUR PETROL +3,22 % 223,00 GORENJE +2,22 % 4,60 LUKA KOPER +1,15 % 8,79 NOVA KBM +0,84 % 1,321 TELEKOM +0,76 % 80,50 KRKA -0,53 % 49,00 MERCATOR -1,98 %111,25 SBI TOP v mesecu in pol pridobil 20 odstotkov Novomeško podjetje je sporočilo, da je prejšnji teden nadaljevalo odkupe lastnih delnic. Kupilo jih je 12.367, za kar je odštelo dobrih 600 tisoč evrov. Skupno število lastnih delnic zdaj znaša 6,270 odstotka celotne izdaje. Indeks SBI TOP, ki se je avgusta komaj obdržal nad mejo 500 točk, je prvič letos presegel 600 točk in se tako že za 20 odstotkov odlepil od zgodovinskega dna. V torek se je zvišal osmi dan zapored, in sicer za 1,37 odstotka. Španija naj bi se kmalu obrnila na Bruselj Tujina je začela odštevati dneve do trenutka, ko bo Španija pod okriljem evropskega reševalnega sklada. To naj bi se zgodilo ta konec tedna. Ker bo s tem odpravljene precej negotovosti, so se španske desetletne obveznice podražile, njihova zahtevana donosnost pa je posledično zdrsnila, in sicer na 5,78 odstotka. Na delniških trgih je ta teden spet opaziti večjo željo po tveganju. Frankfurtski DAX30, ki je včeraj pridobil 1,5 odstotka, se je v torek povzpel še za okrog pol odstotka. Pozitiven ponedeljek na Wall Streetu Tudi v New Yorku so teden začeli pozitivno. Indeks Dow Jones 13.515 točk se je zvišal za 0,58 odstotka. Konjunkturni indeks ISM, ki s pomočjo ankete nabavnih menedžerjev meri kondicijo ameriške industrije, se je septembra prvič v štirih mesecih zvišal, in sicer z 49,6 na 51,5 točke. Največ so pridobile finančne delnice, Goldman Sachsove kar 3,4 odstotka, saj so analitiki presodili, da lahko delnice v naslednjem letu pridobijo 25 odstotkov. Bernanke nič kaj optimističen Predsednik Feda je posvaril, da ameriško gospodarstvo ne okreva dovolj hitro, da bi ustvarjalo delovna mest, saj stopnja brezposelnosti vztraja nad osmimi odstotki. Bernanke je tudi pozval kongres, naj pred koncem leta ukrepa, saj zaradi izteka Bushevih davčnih ugodnosti grozi fiskalni prepad fiscal cliff , kar lahko ZDA pahne v novo recesijo. Njegove besede so v drugi polovici trgovanja povzročile, da so se delniški indeksi za nekaj točk odmaknili z vrhov. Finančne krivulje na Valu 202 Absurd brez primere V ZDA je večina vlagateljev prepričana, da so letih 2009 2010 in 2011 ameriške delnice izgubljale vrednost, čeprav so v resnici močno pridobivale. Apple vreden toliko kot 1200 Krk Googlove delnice so se podražile za 0,82 odstotka in presegle 760 dolarjev. Tržna kapitalizacija Googla znaša že 248,67 milijarde dolarjev, s tem pa je Google prehitel Microsoft 246,81 milijarde, ki je bil konec 90. let po tržni kapitalizaciji prek 600 milijard dolarjev številka ena na svetu. Google se je med tehnološkimi podjetji povzpel na 2. mesto, takoj za Appla, ki je vreden 618,41 milijarde dolarjev, kar je približno 1200-krat tisočdvestokrat! več od novomeške Krke. V drugem četrtletju so se Googlove delnice podražile za 30 odstotkov, medtem ko so Microsoftove obstale.", "title": "Google prehitel Microsoft, daleč pred njim je le Apple", "keywords": "Gospodarstvo;Borzni komentar", "lang": "slovenian"}
{"body": "Ljubljana - Urad za varstvo konkurence (UVK), ki ga vodi Jani Soršak, je preteklo sredo ustavil postopek zoper domnevno povezane družbe iz kroga Pivovarne Laško, ki ga je uvedel 13. decembra lani. Obenem je uvedel nov postopek presoje koncentracije s pravili konkurence proti lastnikom Mercatorja, in sicer Pivovarni Laško, Pivovarni Union, Radenski, holdingu Infond ter Istrabenzu. Urad je sprejel dodatni sklep, po katerem omenjene družbe ne bodo mogle odsvojiti oziroma obremeniti delnic Mercatorja brez predhodnega soglasja urada. Vsem družbam je tudi prepovedal uresničevati glasovalne pravice na skupščini Mercatorja oziroma lahko to storijo le na podlagi in v obsegu predhodnega soglasja urada. To naj bi veljalo tudi za vse nadaljnje pridobitve delnic Mercatorja, in sicer do izdaje končne odločbe glede skladnosti koncentracije. Iz prvotnega postopka je urad izločil družbo Center Naložbe, ki ima v lasti večino Infonda, in podjetje Kolonel, ki je lastnik Centra Naložbe. V novi postopek presoje koncentracije v Mercatorju pa so dodali Istrabenz, tako da imajo družbe v postopku skupno v lasti 58,37 odstotka Mercatorja. Novi sklepi naj bi po pojasnilih urada izhajali iz usklajenega pridobivanja delnic Mercatorja, ki se je začelo na podlagi prodajnih pogodb med Sodom in Pivovarno Laško ter Kadom in Istrabenzom avgusta leta 2005. \"Nadaljevalo se je s postopnim usklajenim pridobivanjem delnic Mercatorja, osebnih povezav predstavnikov družb, kot tudi iz medsebojnih kapitalskih povezav prej omenjenih družb,\" so navedli. Tako v Pivovarni Laško kot Infond holdingu nova sklepa ocenjujejo za neutemeljena, saj naj bi bila izdana v nasprotju z določbami predpisov, ki predstavljajo podlago zakonitega postopanja UVK. \"Prepoved razpolaganja z delnicami Mercatorja že ima škodljive posledice za poslovanje družbe, zato bomo tudi v ponovnem postopku sprožili vse potrebno za varovanje svojih interesov,\" so sporočili iz Infond holdinga.", "title": "Soršak v postopek proti Mercatorju dodal Istrabenz", "keywords": "gospodarstvo;ekonomija", "lang": "slovenian"}
{"body": "Ob nizkih obrestih in obilici denarja so delnice strmo porasle Ko so spraševali analitike, kakšna bo vrednost delniškega indeksa S & P 500 ob koncu leta, je bila povprečna napoved 1.362 točk, omenjeni indeks pa je že po prvem četrtletju 3,4 % višje. Indeks, ki vključuje delnice 500 največjih ameriških korporacij, je trenutno pri 1.408 točkah tik pod štiriletnim vrhom. Letos je njegova vrednost zlasti zaradi občutnega okrevanja finančnih papirjev porasla za 12 odstotkov. To je najboljše prvo četrtletje po letu 1998. Še večjih dobičkov se veselijo vlagatelji, ki so stavili na tehnološke delnice, saj je indeks Nasdaq poskočil za 19 odstotkov. Glavne vzroke za izrazito pozitiven začetek leta na finančnih trgih lahko najdemo v vsaj začasni rešitvi grške krize, v izrazito ohlapni denarni politiki največjih centralnih bank, dobrih poslovnih rezultatih in v relativno spodbudnih makroekonomskih objavah. Poceni denar Fed že od zloma banke Lehman Brothers leta 2008 vodi izjemno ohlapno denarno politiko ključna obrestna mera bo še lep čas ničelna in s kvantitativnim sproščanjem poplavlja trg z denarjem. Zdaj ji sledi še evropska centralna banka, ki je poslovnim bankam namenila skoraj tisoč milijard evrov po vsega enoodstotni obrestni meri, v zastavo pa vzela tudi mnoge sumljive vrednostne papirje. Kratkoročno je ECB s tem Evropo rešil najhujšega, a so lahko učinki teh ukrepov dolgoročno škodljivi, na kar opozarjajo zlasti Nemci. Predsednik Bundesbanke Jens Weidmann naj bi v zadnjem letu redno nasprotoval predlogom Maria Draghija in zavrnil tako predlog o znižanju obrestne mere z 1,25 na 1,00 odstotka kot tudi idejo o odkupovanju italijanskih in španskih obveznic ter o triletnem financiranju poslovnih bank po enoodstotni obrestni meri. Spodbudni poslovni rezultati V ZDA so lani največja podjetja večinoma presenečala z dobički in, kar je še pomembneje, začela so pogumneje zaposlovati, tako da je stopnja ameriške brezposelnosti padla na triletno dno. Toda vprašanje je, ali lahko vodilne korporacije še naprej ustvarjajo takšno rast dobičkov, saj so pri zniževanju stroškov izčrpale vse notranje rezerve, po eni izmed analiz pa naj bi tudi profitne marže začele padati, kar bo negativno vplivalo na poslovne rezultate. Trenutni indeksi/valute v oklepaju letošnja rast Dow Jones13.212 točk +8,1 % Nasdaq3.091 +19 % DAX30 Frankfurt 6.946 +17,7 % FTSEurofirst 3001.069 +6,8 % Nikkei Tokio10.083 +19 % 10-letne am. obvezn.2,22 % +0,35 O. T. EUR/USD1,334 +3 % USD/JPY82,84 +7,7 % EUR/CHF1,2033 -1,1 % Nafta brent122,90 USD 14,4 % Zlato1.667 USD +6,6 % Euribor, 6-mesečni1,078 % -0,54 O. T. Citat optimista David Kelly, JPMorgan Ni razloga, da bi se izogibali delnicam zgolj zato, ker so se v zadnjem obdobju precej podražile. Strah vlagateljev pred svetovnim finančnim zlomom zaradi evropske dolžniške krize je popustil. Če pogledate trenutno vrednotenje podjetij na eni strani in možnosti za gospodarsko rast na drugi strani, bi rekel, da ima trg v naslednjih nekaj letih še vedno precej prostora za rast. Citat pesimista Alan Brown, Schroders Previden sem v napovedih. Najboljše v letošnjem letu je verjetno že za nami. Doživeli smo visoko rast in verjetno so vse makroekonomske novice že vračunane v cene delnic. Evro V primerjavi z dolarjem je evro v prvem četrtletju pridobil tri odstotke, potem ko je Evropa našla začasno rešitev za Grčijo in so zasebni upniki pristali na reprogramiranje dolgov. V petek so finančni ministri okrepili požarni zid in evrskemu območju za zaščito pred krizo zagotovili okrog 800 milijard evrov, kar je okrepilo evro. Blagodejno je vplivala tudi novica iz Španije, kjer so predstavili ukrepe za zmanjšanje proračunskega primanjkljaja, s čimer naj bi letos prihranili več kot 27 milijard evrov. Surovine Po treh dneh padanja je nafta v petek spet dobila nekaj zaleta. Za 159-litrski sod brenta je treba zdaj plačati okrog 123 dolarjev, kar je dva odstotka manj kot prejšnji petek, toda skoraj 15 odstotkov več kot na začetku leta. Strah, da z Bližnjega vzhoda ne bo zadostne dobave in da bo Iran zaprl Hormuško ožino, so izpodrinile špekulacije o sprostitvi strateških zalog nafte, o čemer se ZDA pogovarjajo z nekaterimi evropskimi in tudi azijskimi državami. Članice držav OPEC-a so sicer marca proizvodnjo zvišale na najvišjo raven po oktobru 2008. Ameriški predsednik Barack Obama se je v petek zavzel, da ZDA nadaljujejo ostre sankcije proti Iranu, in dodal, da je nafte na svetovnih trgih dovolj za nadomestitev iranskega deleža. Tudi cene bakra so v prvih treh mesecih leta 2012 občutno naraščale +11 %, 8.445 dolarjev za tono, kar je posledica šibkejšega dolarja in višjih zalog bakra. Še večjo rast so preprečile novice, da se kitajsko gospodarstvo ohlaja. Kitajska je s 40-odstotnim deležem največja porabnica bakra na svetu. Plemenite kovine Zgodba, da bo zlato kmalu vredno 2.000 dolarjev, ni več aktualna. Ker je Fed precej skrivnosten glede tretjega kroga kvantitativnega sproščanja, so kupci zlata izgubili pogum. Za zdaj vseeno ne kaže, da bo po 11 letih bikovskega trenda letos kaj drugače, saj je zlato v prvem četrtletju poraslo za 6,6 odstotka. Bolje sta se odrezala srebro +16 % in platina +17 %.", "title": "Prav mogoče je, da smo najboljše v letu 2012 že videli", "keywords": "Gospodarstvo", "lang": "slovenian"}
{"body": "Družba namerno preplačala blago? Družba Hypo Leasing toži nekdanjega generalnega direktorja družbe Andreja Potočnika. Družbo naj bi oškodoval za 1,4 milijona evrov, ki naj bi si jih razdelili nekateri posamezniki. Hypo Leasing je vložitev tožbe potrdil, podrobnosti pa ne želi razkriti. Neuradno pa naj bi šlo za posel finančnega lizinga rotacijskega stroja Solna Commercial za družbo MTK Print, za katerega je pogodbo v vrednosti 5,8 milijona evrov oktobra 2007 sklenil Andrej Potočnik. Plačilo stroja, v višini 4,4 milijona evrov je Hypo Leasing nakazal proizvajalcu stroja družba Solna Offset AB, 1,4 milijona evrov pa naj bi šlo na račun posrednika pri poslu, družbe Wessex. Znesek je bil nakazan, čeprav je bila v predračunu izstavljenem družbi MKT Print zapisana cena 4,4 milijona evrov, kar pomeni, da je Hypo Leasing stroj preplačal za 1,4 milijona evrov. V Hypu so zato posel označili za škodljiv in vložili tožbo. Denar romal na račun podjetja z irskega otoka Man Za vstop družbe Wessex v omenjeni posel naj bi se dogovorila Andrej Potočnik in lastnik družbe Schwarz Boštjan Nagode, ki je posredno tudi 55-odstotni lastnik MKT Printa in predsednik družbinega nadzornega sveta. Po poročanju Dnevnika pa naj bi bil tudi direktor in ustanovitelj družbe Wessex. Gre za offshore družbo z otoka Man v irskem morju. MKT Print je že v stečaju Dnevnik je sicer že junija poročal, da je MKT Print ta je v stečaju prek Wessexa izvedel domnevno sporne posle, ki so predmet kriminalistične preiskave. Pod drobnogledom naj bi bil omenjeni posel, poleg tega pa MKT Print določene že plačane opreme sploh ni dobil in bil tako oškodovan za vsaj 3,2 milijona evrov. Potočnika odstavili v akciji avstrijskih lastnikov Hypa Andrej Potočnik je sicer eden izmed vodilnih, ki so jih avstrijski lastniki Hypa odstavili v začetku leta. Poleg Potočnika sta bila odstavljena tudi direktorja Hypo Leasinga Marcel Sumper in Aleksander Skubic, predsednik uprave Hypo Alpe Adria banke Anton Romih in člana uprave Andrej Lah in Urban Golob.", "title": "Hypo Leasing toži nekdanjega direktorja", "keywords": "Gospodarstvo;Črna kronika", "lang": "slovenian"}
{"body": "V Invesu so ljudem za zaupan denar obljubljali 16.000 evrov zajamčenega donosa. Oglaša pa se vse več ljudi, ki so jim v Invesu lagali in jih zavajali. ATVP pa je potreboval kar leto in pol, da je poslovalnico zaprl.", "title": "V Invesu zavajali, v ATVP zavlačevali?", "keywords": "inves;denar;atvp;poslovalnica", "lang": "slovenian"}
{"body": "Največji posel SCT-ja v tujini v zadnjem desetletju Slovensko-avstrijski konzorcij SCT, Porr Technobau und Umwelt in DSD Bruckenbau bodo gradili most čez reko Savo v Beogradu. Most naj bi začeli graditi še letos, dela pa naj bi bila predvidoma končana v dveh letih. Projekt je zasnoval inženirski biro Pontig iz Maribora, vrednost del pa je ocenjena na 145 milijonov evrov. To bo največji posel SCT-ja v tujini v zadnjem desetletju. SCT je sicer v Srbiji pridobil tudi kvalifikacijo za izdelavo ponudbe za rekonstrukcijo mostu Gazela in za gradnjo obvoznice Beograd. V Beogradu pa ima tudi že mešano podjetje, kjer v sklopu gradbenega kompleksa z več kot 23.000 kvadratnimi metri proizvodnih hal že obratuje nova železokrivnica, v kratkem pa bo obratovala še tovarna betonskih elementov.", "title": "SCT-ju največji most čez Savo v Beogradu", "keywords": "Gospodarstvo", "lang": "slovenian"}
{"body": "Lek, ki je član skupine Sandoz, je včeraj v Lendavi uradno odprl nov pakirni center, ki je namenjen oskrbovanju evropskih trgov s končnimi izdelki iz Sandozovih tovarn po svetu. Naložba je znašala 13 milijonov evrov, v centru pa je trenutno zaposlenih 35 ljudi. Lekov lastnik Novartis je od leta 2003 do 2008 za naložbe v Lek namenil 750 milijonov evrov. V obratih družbe Pejo Šampionka znova proizvodnja V obratih družbe Pejo Šampionka, ki je od 13. avgusta v stečaju, so ta teden znova začeli aktivnosti za zagon proizvodnje. Obrate je konec prejšnjega tedna za pol leta najel koprski Prologistic, ki je zaposlil okoli 40 delavcev. Za najem obratov Peja Šampionke so se sicer zanimale štiri družbe, najboljšo ponudbo pa je podal Prologistic. Aleksander Vozel v upravo Banke Celje Nadzorni svet Banke Celje je za člana uprave imenoval Aleksandra Vozla, ki bo svoj mandat nastopil s 1. januarjem prihodnje leto. Pred nastopom položaja mora pridobiti še dovoljenje Banke Slovenije za opravljanje funkcije člana uprave banke. Kazalnik gospodarske klime v Sloveniji septembra višje Gospodarska klima se je septembra v Sloveniji izboljšala, desezonirana vrednost kazalnika gospodarske klime se je namreč zvišala za tri odstotne točke na mesečni ravni in dosegla najvišjo vrednost po oktobru lani. Pripravila Nuša Brank", "title": "Lek z novim pakirnim centrom v Lendavi", "keywords": "gospodarstvo;ekonomija", "lang": "slovenian"}
{"body": "Evropski parlament je podprl uvedbo izredno strogih pravil za proizvodnjo igrač. Posebej strogo zakonodajo predlaga za igrače, ki so skrite v hrani. Še posebej strogo zakonodajo parlament predlaga za igrače, ki so skrite v hrani, kot je denimo slavni Kinder jajček. Odbor Evropskega parlamenta za notranji trg in varstvo potrošnikov je pred bližajočimi božično-novoletnimi prazniki, ko prodaja igrač skokovito naraste, podprl uvedbo izredno strogih pravil za proizvodnjo igrač, ki so naprodaj v EU. Proizvajalci igrač menijo, da so ukrepi, ki jih morajo v prihodnjih tednih potrditi države članice EU, nepotrebni. Spremembe 20 let starih pravil Evropski poslanci so ta teden soglasno podprli spremembo obstoječih, 20 let starih pravil za proizvodnjo igrač v EU. Še posebej strogo zakonodajo parlament predlaga za igrače, ki so skrite v hrani, kot je denimo slavni Kinder jajček. Nova pravila bodo veljala za vsa podjetja, ki prodajajo igrače v sedemindvajseterici, še posebej največjo svetovno proizvajalko igrač Kitajsko. Kitajska je v letu 2006 po svetu prodala kar 22 milijard igrač. Kot je pojasnila belgijska poslanka v Evropskem parlamentu Marianne Thyssen, ki je pripravila poročilo o igračah, bi morali prepovedati neposreden stik igrače s hrano. To pomeni, da bi morala biti igrača v posebni embalaži, ki je prevelika, da bi jo otrok dal v usta in pogoltnil. Tudi igrača bi morala biti zadosti velika in opremljena z opozorilom. Med predvidenimi ukrepi so še strožja pravila za uporabo dišav in kemikalij za igrače in obvezna uvedba varnostnih opozoril na navodilih za uporabo. Naš cilj je zagotoviti staršem, da so lahko prepričani, da vse igrače, ki jih kupijo, ustrezajo najstrožjim varnostnim standardom, je pojasnila Thyssnova. Proizvajalci igrač protestirajo Združenje glavnih evropskih proizvajalcev igrač se z uvedbo strožjih pravil ne strinja in poudarja, da so varnostni standardi za igrače že zdaj visoki. Ob tem združenje poziva EU, naj ne sprejema novih ukrepov, ki bi lahko škodovali proizvajalcem. Vzpostaviti moramo jasen okvir, ki bi varnost otrok še naprej postavljal na prvo mesto, obenem pa evropskim podjetjem v hudi svetovni konkurenci omogočil razvoj in inovacije, je poudaril predsednik združenja Bryan Ellis.", "title": "Strožja pravila za proizvodnjo igrač", "keywords": "igrače;igrača;eu;ukrepi;kinder;jajček", "lang": "slovenian"}
{"body": "Sodišče ni ugodilo zahtevi Infond Holdinga za prepoved zasega delnic Mercatorja in Pivovarne Laško s strani bank. Sledita pritožba in tožba. Banke so avgusta prodale zasežene delnice Mercatorja in Pivovarne Laško. Takoj po obvestilu o prodaji delnic, objavljenem na spletni strani Ljubljanske borze, je odvetniška družba Čeferin v imenu Infond Holdinga od sodišča zahtevala prepoved zasega delnic iz repo pogodb do konca tožb. Ljubljansko sodišče, ki je odločalo o Novi ljubljanski banki NLB, pa zahtevi ni ugodilo. Boško Šrot V zadevi zoper NLB in Fin-Do smo prejeli sklep sodišča, s katerim je zavrnilo predlog za izdajo začasne odredbe. Zoper ta sklep bomo vložili pritožbo na višje sodišče, je za 24ur.com povedal odvetnik Rok Čeferin, ki zastopa Infond Holding in Boška Šrota. Zdaj čakajo še na odločitve sodišč v Mariboru zoper Probanko, v Celju zoper Banko Celje in v Kranju zoper Gorenjsko banko. Postopek glede začasnih odredb je hiter. Računam, da bi lahko v mesecu ali dveh pričakovali odločitev višjega sodišča. Takrat bo zadeva glede odredb pravnomočna. Izpodbijanje domnevno fiktivnih prodaj Čeferin je v vsakem primeru napovedal tožbo, s katero bodo zahtevali, da sodišče izvede naroke in dokaze ter izda sodbo, s katero se delnice vrnejo Infond Holdingu. Zakon prepoveduje tako imenovano lex comissoria , starorimski institut, ki velja tudi v modernih pravnih sistemih, dejansko pa upniku, ki dobi stvar v zastavo, v zavarovanje, te stvari ne more obdržati. Mora jo prodati po pošteni ceni, se iz izkupička izplačati, razliko pa vrniti dolžniku. Banke pa so prepovedan zaseg delnic prikrile, da so jih same sebi prodale. NLB je torej prodala Fin-Doju, ki je v njeni 100-odstotni lasti, dejansko družbi, ki naj bi imela lani 400.000 evrov dohodka, vrednost delnic pa je bila 120 milijonov evrov. To pomeni, da je šlo za fiktivno prodajo, kjer Fin-Do ni ničesar plačal, ampak je sodeloval v navideznem poslu. S tožbo bodo tako izpodbijali nezakonit prenos delnic iz Infond Holdinga na banke oziroma njihove hčerinske družbe . Primarno bomo zahtevali vračilo delnic, podrejeno pa tudi plačilo odškodnine. Višino škode še ocenjujemo, zato še nismo vložili tožbe. Približno pa lahko rečemo, da so bile delnice prodane za polovično ceno od tržne, je poudaril Čeferin.", "title": "Šrotu ob vračilu delnic še odškodnina?", "keywords": "infond;holding;boško;šrot;rok;čeferin;fin;do;sodišče;probanka;banka;celje;delnice;zaseg;začasna;odredba", "lang": "slovenian"}
{"body": "Nov predstojnik. Zdravniki proti, vodstvo vztraja. Bigec upa na dobre odnose. Nestrinjanja med zaposlenimi na Kliniki za pediatrijo Univerzitetnega kliničnega centra (UKC) Maribor glede imenovanja novega predstojnika so še vedno vroča. Pomoč iz Ljubljane Sodelovanje. Trenutno na kliniki pričakujejo pediatra intenzivista s Pediatrične klinike UKC Ljubljana, ki bo tri mesece sodeloval pri delu mariborskih kolegov. “Delo bo začel danes,” je potrdila Darja Arko, strokovna direktorica UKC Maribor. Za boljšo komunikacijo Kot smo že poročali, zdravniki s klinike nasprotujejo imenovanju Martina Bigeca za novega predstojnika. “To preprosto ni dobra rešitev. Ne strinjamo s z njegovim imenovanjem. Zakaj ne, pa se bo pokazalo čez kakšno leto, ko bodo tukaj rezultati,” nam je pojasnil eden izmed zaposlenih na pediatriji. Bigec, ki pravi, da verjame v to, da se bodo strasti in nestrinjanja kmalu pomirila, pa je že doživel hladen tuš. “Zaposlenim sem želel predstaviti pogled na razvoj pediatrije. Na sestanek skupaj z vodstvom sem jih povabil, da se pogovorimo in bolje spoznamo, vendar jih je večina sestanek protestno zapustila,” je pojasnil Bigec, kar je potrdila tudi Darja Arko, strokovna direktorica UKC Maribor. Bigec je v svojem programu poudaril, da želi izboljšati komunikacijo med pediatri, otroci in starši. Nov predstojnik bo novo službo nastopil najpozneje konec aprila.", "title": "Bigec še vedno razburja", "keywords": "ukc maribor;hospital;bolnišnica;zdravilišče;pediatrija;hospital;bolnišnica;zdravilišče", "lang": "slovenian"}
{"body": "Na UKC Ljubljana je od novembra povečano število starejših in otrok z akutnimi virusnimi okužbami dihal. Osebje zato prosi za upoštevanje priporočil. Iz Službe za preprečevanje in obvladovanje bolnišničnih okužb UKC Ljubljana so sporočili, da že od novembra opažajo povečano število starejših in otrok z akutnimi virusnimi okužbami dihal. Decembra so pri odraslih opazili predvsem povečano število okužb dihal, a stanje za zdaj še ni tako kritično, da bi zahtevalo dodatne omejitve obiskov. Ravno zato, da ne bo prišlo do omejitve obiskov, prosijo, naj se obiskovalci držijo naslednjih priporočil: – obiski so že od začetka leta krajši (od 15. do 19. ure). – obiskovalci naj na kliniko hodijo le, če so zdravi, – obiski naj bodo omejeni na največ dve osebi naenkrat, – majhnim otrokom obiske odsvetujejo, – prosijo za povečano skrb za higieno rok.", "title": "Na UKC porast oseb z okužbami dihal", "keywords": "ukc ljubljana;hospital;bolnišnica;zdravilišče;dihala;zdravstveno stanje;bolezen", "lang": "slovenian"}
{"body": "Koliko stane virus te dni? Slovenski hekerji so ga prodajali za najmanj tisoč evrov. Pridržana dva, preiskava še poteka. Preiskava teče od aprila letos, preiskujejo izdelavo pripomočkov za napad na informacijski sistem in sum pranja denarja. Opravili so sedem hišnih preiskav na območju policijskih uprav Maribor, Celje in Krško. Mreža kupcev po vsem svetu Pridržali so dve osebi, stari 23 in 24 let. Hudodelci so sistem prodajali po vsem svetu, cena je bila tisoč evrov ali še več, je pojasnil Toni Kastelic, vodja centra za računalniške preiskave UKP GPU. Za tak kriminal osumljenim grozi 10 let zaporne kazni. Ključno je sodelovanje Kot je povedal Marjan Fank, pomočnik direktorja Urada kriminalistične policije, preiskava še poteka, in sicer v več državah. \"Za zdaj prosim za razumevanje, saj podrobnosti ne moremo razkriti,\" je dejal Fank. Španska policija je v sklopu akcije razkrila kupce programov za protipravno pridobivanje informacij. Zasegli so material, ki je zdaj pod nadzorom slovenskega pravosodja. Program je bil sicer napisan za programsko okolje Windows. Stephen Gaudin, pravni ataše FBI ameriškega veleposlaništva na Dunaju, je poudaril, da je edini način, da se lahko zoperstavijo računalniški kriminaliteti, mednarodno sodelovanje policij: \"Takega sodelovanja v svojih 19 letih kariere pri FBI še nisem doživel.\" Koliko držav točno sodeluje, Gaudin ni vedel: \"Še sam ne vem, koliko držav je vpletenih, zato ne bi rad kateri delal krivico.\" 23-letnik aretiran in izpuščen Spomnimo – pri preiskavi domnevnih kaznivih dejanj s področja računalniške kriminalitete je slovenska policija sodelovala z ameriškim Zveznim preiskovalnim uradom (FBI). Namestnik direktorja FBI za spletni kriminal v Washingtonu Jeffrey Troy pa je v sredo sporočil, da so pred dnevi v Mariboru aretirali 23-letnega Slovenca z vzdevkom Iserdo, ki naj bi bil avtor virusa. Kasneje so z GPU sporočili, da je domnevnega hekerja aretirala slovenska policija. Okuženih 13 milijonov računalnikov Preiskovali naj bi sicer trojico nekdanjih študentov mariborske fakultete za računalništvo. Ti naj bi izdelali najučinkovitejši računalniški virus, ki je okužil 13 milijonov računalnikov po domovih, univerzah, podjetjih in vladnih organizacijah. Z njegovo pomočjo so na daljavo kradli podatke o kreditnih karticah, gesla za spletno bančništvo in druge zaupne informacije, med žrtvami pa se je znašlo tudi veliko največjih ameriških podjetij in bank. Zaradi tega je primer začel preiskovati tudi FBI.", "title": "Več držav v lovu na hekerje", "keywords": "računalniški virus;računalniški program;programska oprema", "lang": "slovenian"}
{"body": "Wall Street teden začel rahlo negativno Drugi dan zapored se nobena od delnic v sestavi delniškega indeksa SBI TOP ni podražila, promet pa se je še znižal. S Krko ga je bilo za 269 tisoč evrov, kar je četrti najnižji letošnji promet. Cena se je gibala med 60,2 in 61,1 evra. Za primerjavo v petek je bilo s Krkinimi delnicami že za več kot dva milijona evrov prometa, indeks SBI TOP pa je takrat poskočil za 3,8 odstotka in se prvič letos zavihtel nad 850 točk. Tokrat je njegova vrednost zdrsnila za 1,15 odstotka, na 831 točk. Najmanj je izgubil Petrol, ki se je obdržal nad 250 evri, največ pa so izgubile Telekomove delnice, s katerimi je bilo sklenjenih vsega sedem poslov, najnižji pri 80 evrih. Kaže, da bo treba spet počakati na - petek. Tečaji delnic v prvi kotaciji INTEREUROPA+1,71 %2,97 EUR LUKA KOPER +0,00 %13,00 PETROL -0,12 % 250,20 KRKA-0,84 %60,48 MERCATOR -1,62 %176,00 GORENJE-1,62 %12,10 NOVA KBM-1,62 %10,035 TELEKOM -2,44 %80,00 Negotovost pred sezono objav svežih dobičkov Na newyorški borzi vrednostnih papirjev je bil v ponedeljek promet letos najnižji, Dow Jones 12.197 točk pa je izgubil 22 točk. Če so bili vlagatelji prejšnji teden, ko je Dow poskočil za tri odstotke, optimistični pred začetkom objave poslovnih rezultatov prvega četrtletja, je zdaj opaziti več previdnosti. Nekatera podjetja so namreč posvarila, da dobiček ne bo dosegel pričakovanj. Zaradi vedno višjih cen surovin je pričakovati še nekaj težav, razen če ne bodo podjetja vse vgradila v višje cene. No, v tem primeru bo posledica inflacija, kar spet ni dobro. Februarska potrošnja višja od napovedi Potrošnja je v ZDA februarja porasla že osmi mesec zapored, tokrat za 0,7 odstotka. Lep del rasti gre na račun višjih cen energentov. Ekonomisti se bojijo, da bodo zlasti visoke cene nafte vplivale na to, da bo imel ameriški potrošnik na razpolago manj denarja za preostale dobrine. Inflacija je na ravni potrošnika februarja dobila največji enomesečni pospešek po juniju 2009, saj je porasla za 0,4 odstotka. Wall Street ta teden nestrpno čaka na petkovo poročilo o marčevskem trgu dela. Analitiki pričakujejo, da je ameriško gospodarstvo prejšnji mesec ustvarilo neto 190 tisoč delovnih mest.", "title": "Petrol obstal nad 250 evri, preostali blue-čipi navzdol", "keywords": "Gospodarstvo", "lang": "slovenian"}
{"body": "Jugoslav Petković, ustanovitelj spletnega trgovca mimovrste>), bronaste gazele 2008, je skupaj s partnerjem Matevžem Petkom zagnal novi start-up Povio, s katerim se predstavljata na tridnevnem podjetniškem festivalu Launch, ki se je začel včeraj v San Franciscu. Povio je eden od 50 start-upov, ki se predstavljajo investitorjem in najvplivnejšim novinarjem ter blogerjem, izbran pa je bil med več kot 3000 prijavljenimi zagonskimi podjetji. Povio je družbeno omrežje, podobno Twitterju, le da je namenjeno deljenju slik. Gre za enostavno aplikacijo, ki omogoča hitro fotografiranje in deljenje fotografij s sledilci. Prijatelji in znanci si lahko tako na preprost način izmenjujejo fotografije, ki povedo, kaj trenutno počnejo. Aplikacija je uraden nastop na trgu začela včeraj v okviru podjetniškega festivala Launch. Nekateri poznavalci Poviu napovedujejo, da se bo razvil v podjetniško zgodbo leta. Kot je povedal Petković, so se v ožji izbor prebile predvsem ekipe, katerih člani so študirali na Stanfordu ali MIT oziroma izhajajo iz kakšnega podjetniškega pospeševalnika. Sicer pa je Petković že slabo leto dni v Silicijevi dolini, kjer v San Franciscu pomaga mladim podjetnikom in zagonskim podjetjem, ki prihajajo v tamkajšnjo slovensko hišo in se želijo prebiti na globalni trg. Hkrati je eden glavnih pobudnikov slovenske start-up skupnosti Silicijevi vrtički.", "title": "Video: V Silicijevi dolini rojen slovenski start-up", "keywords": "gospodarstvo;ekonomija", "lang": "slovenian"}
{"body": "Ljubljana - Pravnih ovir za gradnjo 2,2 kilometra predora Markovec na hitri cesti Koper-Izola, zadnjega velikega posla na slovenskem avtocestnem križu, po treh letih in sedmih razpisih ni več. Državna revizijska komisija je namreč zavrnila zahtevek za revizijo, ki ga je zoper odločitev Darsa, da za izvajalca gradbenih del v Markovcu izbere Cestno podjetje Maribor (CPM) in avstrijski Alpine Bau, vložil konzorcij SCT in Primorja. Na Darsu so nam pojasnili, da bodo zato \"v kratkem s CPM podpisali pogodbo za gradnjo predora\", odsek pa naj bi prometu predali leta 2012. Kot je znano, se je CPM obvezal predor zgraditi za 64,5 milijona evrov, kar je 17 milijonov evrov manj od cene iz ponudbe SCT Ivana Zidarja. Državni revizorji, ki jih vodi Vesna Cukrov, so kot neutemeljene soglasno zavrnili vse očitane nepravilnosti v postopku izbire, ki sta jih SCT in Primorje navedla v kar 22 točkah. Njun najpomembnejši argument, da sta CPM in Alpine Bau predložila nepravilen ponudbeni predračun in ponudila neobičajno nizko ceno, ki je celo za polovico manjša od primerljivih gradenj v Sloveniji v zadnjih petih letih, je komisija zavrnila z navedbo, da \"nizka cena sama po sebi ni prepovedana\". \"Svobodno določanje cen je ena temeljnih značilnosti konkurence na prostem trgu. (...) Gre za eno od poslovnih odločitev na podjetniški ravni, v katero praviloma ni mogoče posegati,\" so zapisali revizorji. Čeprav so pri tem priznali, da je CPM še maja letos z eno izmed vlog ponudbo dopolnil, revizorji dodajajo, da s tem ni izboljšal svojega položaja. Na trditev SCT, da sta CPM in Alpine Bau v ponudbi navedla dve neresnični referenci (za predora Podmilj in Vodole), pa so revizorji odgovorili, da ju Dars tako ali tako ni upošteval in da bi ponudnik tudi brez omenjenih referenc izkazoval minimalno tehnično sposobnost. Po mnenju revizijske komisije tudi trditev, da ponudbe ni oddala matična družba Alpine Bau, ampak njena celjska podružnica, ne drži, kar naj bi bilo jasno razvidno tudi iz razpisne dokumentacije. Posledično je zato po mnenju revizorjev brezpredmeten tudi očitek SCT in Primorja o neveljavnosti sporazuma o neomejeni solidarni odgovornosti ponudnikov za resnost ponudbe. Da to ne drži, je razvidno že iz ponudbe Alpine Bau in CPM, ugotavljajo revizorji in dodajajo, da je izbrani ponudnik dolžan garancijo za dobro izvedbo pogodbenih obveznosti predložiti šele po sklenitvi pogodbe z Darsom. Revizorji prav tako ugotavljajo, da so bančne garancije, ki sta jih predložila Alpine Bau in CPM, unovčljive in da je njen naziv skladen z nazivom predmeta javnega naročila. Čeprav so v SCT in Primorju v zahtevku za revizijo navedli, da z odločitvijo uprave Darsa ni mogel soglašati tudi nadzorni svet, ker v času odločanja ni imel predsednika, so v državni revizijski komisiji ocenili, da je bil Darsov nadzorni svet pred obravnavo oddaje posla sklican v skladu z zakonodajo in statutom. SCT in Primorje lahko zoper odločitev državne revizijske komisije vložita tožbo za povračilo škode, ki pa ne bo zadržala njenega učinka. primoz.cirman@dnevnik.si barbara.hren@dnevnik.si", "title": "Ivan Zidar izgubil boj za Markovec, porazil ga je CPM", "keywords": "gospodarstvo;ekonomija", "lang": "slovenian"}
{"body": "Agencija za energijo bo 1. januarja znižala ceno omrežnine za približno pet odstotkov. V mariborski Energiji plus so izračunali, da bodo položnice za elektriko nižje za približno 50 centov. Položnice pa bi morale biti nižje pri vseh dobaviteljih elektrike.", "title": "Položnice za elektriko bodo nižje", "keywords": "elektrika;cena;položnica", "lang": "slovenian"}
{"body": "Simobil, ki je del avstrijske skupine Telekom Austria, je v tretjem letošnjem četrtletju ustvaril 51,9 milijona evrov prihodkov, kar je skoraj deset odstotkov več kot v enakem obdobju lani. Dobiček iz poslovanja (EBIT) se je povečal precej bolj intenzivno, in sicer za 61,8 odstotka, na 11,2 milijona evrov. Družba je v četrtletju povečala število uporabnikov za 4,2 odstotka, na 631.000. Njen tržni delež se je povečal z 28,8 na 29,7 odstotka.Elanov odškodninski zahtevek proti Koržetu na sodišču zavrnili Kranjsko okrožno sodišče je v celoti zavrnilo 7,7 milijona evrov vreden tožbeni zahtevek Elana proti nekdanjemu prvemu možu krovne družbe Urošu Koržetu in direktorju hčerinske družbe Atac Janušu Šefmanu. Omenimo, da je bil Korže pred tem na prvi stopnji že dvakrat uspešen v tožbah proti Elanu, s katerima si je izboril več kot tri milijone evrov nagrade.Astra Holding v stečaj Astra Holding, ki je prek Astra Dva Holdinga v 100-odstotni lasti Branka Drobnaka, gre v stečaj. Glavni razlog zato je nedavni stečaj Poteza Skupine, ki je predstavljala veliko večino premoženja družbe Astra Holding. Upniki morajo stečajnemu upravitelju Damjanu Beliču posredovati svoje terjatve v roku treh mesecev.Cene goriv nespremenjene, kurilno olje dražje Vozniki bodo vsaj naslednjih 14 dni za gorivo zapravili enako vsoto denarja. Cena litra 95-oktanskega neosvinčenega bencina (1,32 evra), 98- oziroma 100-oktanskega bencina (1,333 evra) in dizla (1,269 evra) ostaja namreč nespremenjena. Nekoliko dražje pa bo ogrevanje domov tistih, ki zato uporabljajo kurilno olje, saj se je ob polnoči cena slednjega dvignila za 0,8 centa, na 0,945 evra za liter. Omenimo, da je spremembo cen preprečila vlada, ki je zvišala trošarino na neosvinčen bencin, medtem ko sta trošarini na plinsko olje za pogon in plinsko olje za ogrevanje nekoliko nižji. Popravek V tekstu z naslovom \"Slovenija pri izkoriščanju gozdov izgublja milijarde evrov\", ki je bil objavljen 5. novembra 2011, smo pri grafu napačno navedli naslov Izvoz in uvoz hlodovine. Pravilen naslov se glasi Izvoz in uvoz okroglega lesa. Med okrogli les se uvršča ves nepredelan les, vključno s hlodovino. V minulem letu je Slovenija tako izvozila skupaj 844.000 kubičnih metrov okroglega lesa, pri čemer je izvoz hlodovine znašal 350.000 kubičnih metrov. Za napako se vsem prizadetim opravičujemo.Pripravil Jan Bratanič", "title": "Simobil povečal prihodke in dobiček", "keywords": "gospodarstvo;ekonomija", "lang": "slovenian"}
{"body": "Senko Pličanič je na zadnji tiskovni konferenci kot minister delo na ministrstvu za javno upravo in pravosodje ocenil kot dobro. Vrača se v službo na pravno fakulteto, vendar ostaja v politiki. Želi si, da bi njegov naslednik nadaljeval zastavljene naloge na ministrstvu. Jutri se bo še zadnjič udeležil seje vlade, nato pa računa na to, da bo premier Janez Janša za vodenje njegovega resorja pooblastil sebe ali kakšnega od drugih ministrov. Pličanič se s 1. februarjem vrača v službo na ljubljansko pravno fakulteto, čeprav ostaja v politiki. Glede svojega dela na področju pravosodja je minister izpostavil, da je v enem letu, kolikor dolgo je vodil ministrstvo, analiziral stanje na tem področju, pri čemer se je jasno pokazalo, da je stanje v sodstvu skrb vzbujajoče in da se sodni zaostanki ne skrajšujejo, kot to zadnja leta prikazuje sodstvo, ampak se podaljšujejo. Za področje javnega sektorja pa ocenjuje, da je ta neracionalen in da je kakovost storitev premajhna. Protikorupcijski zakon je treba popraviti Pličaničev odstop je posledica poročila Komisije za preprečevanje korupcije, ki je tako ljubljanskemu županu Zoranu Jankoviću kot Janši očital številne nepravilnosti. Pri Pličaničevi stranki DL so zahtevali Janšev odhod, ker se to ni zgodilo, pa so oba ministra stranke ter njen predsednik in donedavni predsednik državnega zbora Gregor Virant odstopili. Danes pa je Pličanič dejal, da bi bilo treba po njegovem mnenju zakon o integriteti in preprečevanju korupcije, ki ureja delovanje Komisije za preprečevanje korupcije, spremeniti. \"Od izdaje poročila do danes se je nesporno pokazalo, da zakon nekaterih ključnih vprašanj, denimo kakšno pravno varstvo ima tisti, ki je predmet postopkov omenjene komisije, ne ureja dovolj dobro. Zato je zakon potreben sprememb,\" je dejal.", "title": "Pličanič ostaja v politiki", "keywords": "senko pličanič;odstop", "lang": "slovenian"}
{"body": "Naj vlada deluje tako dobro, kot je slovenska košarkarska ekipa delovala proti Španiji, gospodarstveniki pozivajo vlado k boljšemu ukrepanju. Ne strinjajo se z napovedanim dvigom davkov, saj da sistem tega ne bo vzdržal. Predsednik GZS Samo Hribar Milič, podpredsednik OZS in predsednik UO OZS Branko Meh, predsednica TZS Marija Lah, predsednik ZDS Milan Lukič, generalni sekretar ZDOPS Igor Antauer in izvršna direktorica Združenja Manager Sonja Šmuc so danes javnosti predstavili trenutne razmere v gospodarstvu in vlado pozvali, naj se odzove na njihove predloge. Na Gospodarski zbornici Slovenije so danes predstavniki slovenskega gospodarstva z ramo ob rami pozvali slovensko vlado, naj prisluhne predlogom in končno začne ukrepati v pravi smeri. Kot je najprej pojasnil predsednik GZS Samo Hribar Milič, imamo popolnoma napačno ekonomsko politiko, zato smo se ujeli v pas zadolževanja. Ukrepi vlade so zgrešeni, je prepričan. Eno so besede, drugo pa so dejanja, pravi. Kot pravi, ministri priznavajo, da je gospodarstvo zelo obremenjeno, a da želi po drugi strani ministrstvo za finance več priliva iz naslova davka na poslovne nepremičnine. Poleg tega je po njegovih besedah mogoče slišati, da zdravstvo potrebuje več denarja, sicer bodo prizadeti bolniki, po drugi strani zdravstvene reforme ni od nikoder. Pravijo, da gremo resno v privatizacijo, po drugi strani pa temu sledijo poskusi, kako preprečiti privatizacijo Telekoma, in to iz vrst koalicije. Pravijo, da bodo opravili s politično korupcijo in klientelizmom, a po drugi strani se nadaljuje politikansktvo, nestrokovno kadrovanje in upravljanje državnega premoženja, še dodaja. Vse to so skupaj s svojimi predlogi v obliki dokumenta z naslovom Kisik za gospodarstvo vladi posredovali že pred dobrim mesecem, a vlada do zdaj ni ne odgovorila ne sklicala sestanka. Ni treba, da nas vlada posluša. Mi le želimo, da ne gredo stvari iz slabega na slabše, pravi in dodaja, da smo v obdobju petih let vsak delovni dan izgubili 75 delovnih mest. Vsak delovni dan je na novo na zavod prijavljenih skoraj 10 brezposelnih z visoko izobrazbo, opozarja in vlado svari, da z višjimi davki ne bomo rešili države, temveč povzročili nova odpuščanja in še večjo stisko državljanov. Samo Hribar Milič, predsednik GZS Hribar Milič Vlada bi morala delovati tako, kot je slovenska košarkarska ekipa delovala proti Španiji! Hribar Milič vladi očita, da ne deluje usklajeno. Naj vlada deluje tako dobro, kot je slovenska košarkarska ekipa delovala proti Španiji. Želimo ekipo, ki bo sodelovala. To je za celotno Slovenijo ključnega pomena! je prepričan. Kot pravijo gospodarstveniki, imajo občutek, da ministri hodijo v službo, ne opravljajo pa svojega poslanstva, za katerega so bili izvoljeni. Sami sebi so bolj nevarni, saj je veliko nesporazumov v vladi, pravijo in dodajajo, da njihov namen še zdaleč ni rušenje vlade, saj da bi to pomenilo novo izgubo časa. Želijo le boljše in predvsem hitrejše delovanje. Branko Meh z Obrtne zbornice Slovenije opozarja, da bi uvedba novega nepremičninskega davka in dvig zdravstvenih prispevkov najbolj občutila mikro podjetja in samostojni podjetniki. To bi le podaljšalo njihovo agonijo. Če se vlada ne bo odpovedala davku na nepremičnine, na to ne bomo mogli pristati. Gospodarstvo rabi kisik, je prepričan. Slovenija po kupni moči daleč pod evropskim povprečjem Predsednica Trgovinske zbornice Slovenije Marija Lah je dejala, da trgovci definitivno stojijo za tem skupnim dokumentom, ki so ga posredovali vladi. Postregla je s podatkom, da so prihodki v trgovini od leta 2008 padli za 14 odstotkov. Do januarja 2011 je bila slovenska trgovina podobna evropski, nato pa je strmoglavo padla, je opozorila. Velik problem v Sloveniji je kupna moč, pravi. Slovenija je namreč po njenih besedah v letu 2008 za Evropo zaostajala za 9 indeksnih točk, kar je bilo še kar primerljivo, a kaj ko smo leta 2011 zaostali že za 16, v letu 2012 pa za kar 18 indeksnih točk. Meni, da je treba dvigniti zaupanje, a predpogoj je verodostojnost. Trgovci v Sloveniji smo absloutno proti zviševanju DDV, zviševanju nepremičninskega davka, poleg predlaganih ukrepov pa poudarjamo tudi to, da Sloveniji primanjkuje tudi ukrepov za povečevanje potrošnje! je prepričana. Kot so zapisali v dokumentu, ki so ga poslali vladi, se gospodarstveniki strinjajo, da ni več prostora za nove obdavčitve podjetij in da je nujna davčna razbremenitev, sicer sistem ne bo vzdržal. V kriznih štirih letih in pol je gospodarstvo izgubilo že 90.000 delovnih mest, zato so nujni ukrepi, kot so davčna razbremenitev in kultura, zagon gospodarstva in konkurenčnosti, strukturne reforme in sanacija bančnega sistema, so prepričani.", "title": "Gospodarstveniki svarijo vlado Gospodarstvo hlasta za kisikom!", "keywords": "gospodarstvo;gzs;ozs;tzs;kriza;obdavčenje;davek;vlada;ukrepi;ukrepanje;ukrep", "lang": "slovenian"}
{"body": "Seattle - Trgovanje z delnicami na največji ameriški borzi Wall Street se je v četrtek končalo v zelenih številkah. K temu je pripomoglo tudi spodbudno poročilo o četrtletnem dobičku Microsofta, ki si je profit ustvaril predvsem s prodajo operacijskih sistemov Windows Vista in Office ter z igralno konzolo Xbox. Največji proizvajalec programske opreme je v četrtek predstavil rezultate poslovanja, ki se je zaključilo 31. decembra 2007. Prodaja se je od leta 2006, ko je podjetje zaslužilo 2,63 milijarde dolarjev, zvišala za 79 odstotkov in znaša 4,71 milijarde dolarjev. S tem je Microsoft presegel pričakovanja, ki so mu napovedala „le“ 46 odstotno rast. Uspešno poslovanje računalniškega giganta gre na račun večjega povpraševanja po osebnih računalnik in z njimi povezanimi programi, kot sta Windows Vista in Office. K profitu je velik delež med božičnimi prazniki dodala tudi igralna konzola Xbox 360, predvsem zaradi računalniške igrice Halo 3, ki ne deluje na konkurenčni konzuli Nintendo Wii. Halo 3 je bila lani najbolje prodajana računalniška igrica v ZDA. Ko je 25. septembra izšla, je Microsoft prepričal deset tisoč trgovin, da so ostale odprte do polnoči. V prvih 24 urah prodaje so zato zabeležili večjo prodajo, kot jo je „začaral“ zadnji roman o Harryju Potterju.", "title": "Microsoft je presegel napovedi in ustvaril 79 odstotkov več dobička", "keywords": "gospodarstvo;ekonomija", "lang": "slovenian"}
{"body": "Kdaj se bodo nadzorniki sešli, še ni znano Petkove izredne seje nadzornega sveta Nove Ljubljanske banke, na kateri naj bi obravnavali odstop prvega moža Veselinoviča, ne bo. Nadomestni datum še usklajujejo. V petek naj bi po prvotnih napovedih nadzorniki obravnavali ponujeni odstop predsednika uprave NLB-ja Draška Veselinoviča, obenem pa tudi revizijsko poročilo o ustreznosti izračuna variabilnega dela plače ter njeni višini za člane uprave NLB-ja med letoma 2006 in 2008. Revizijo je zahtevala država, potem ko je nekdanji predsednik uprave Marjan Kramar dobil izplačan milijon evrov bruto nagrade. A iz banke so sporočili, da je predsednik nadzornega sveta NLB-ja Igor Marinšek preklical sklic izredne seje, za petek pa je tako predvidena le seja odbora nadzornega sveta NLB-ja za tveganja. Redna seja nadzornega sveta, ki mu mandat poteče konec junija, je načrtovana za 18. maj. Preberite tudi - Veselinovič Nič nisem storil narobe - Lahovnik se odloča o odstopu - Veselinovič ponudil odstop - Kdo se lahko vmešava v NLB? Veselinovič ponudil odstop po kritikah Zaresa Spomnimo, da je Veselinovič ponudil svoj odstop, potem ko so iz vladne koalicije začele prihajati ostre kritike reprogramiranja posojil Infond Holdingu. Njegova odstopna izjava sicer ni nepreklicna, kar pomeni, da je od nadzornega sveta odvisno, ali bo sprejel njegov odstop. Koalicija je ob dogajanju v NLB-ju neenotna. V Zaresu in DeSUS-u so prepričani, da mora država kot večinska lastnica banke ukrepati, LDS, katerega barve je na volitvah zastopal tudi Veselinovič, pa zagovarja nevmešavanje politike.", "title": "Seja o Veselinovičevi usodi prestavljena", "keywords": "Gospodarstvo", "lang": "slovenian"}
{"body": "Prevent Globalu se obetajo vse večje težave. Delni lastnik Nijaz Hastor naj bi ustavil velik del naročil, hkrati pa se v četrtek obeta stavka zaposlenih, če ti do takrat ne dobijo oktobrskih plač. Po mojih informacijah naročil ni bilo že prejšnji teden, tudi danes ni bilo novih naročil. To pa pomeni, da bodo zaposleni imeli delo s starimi naročili še ta teden, prihodnji teden pa bi bilo lahko zaradi ustavitve naročil teoretično okoli 150 ljudi ostalo brez dela, je za 24ur.com povedal predsednik podjetniškega sindikata Vlado Zorman. Po njegovih besedah bi lahko že ta teden bili presežni delavci na programu Passat Comfort, a so odgovorni v podjetju naredili nekatere prerazporeditve in delavce razporedili na druge programe. S selitvijo proizvodnje je Prevent Globalu zagrozilo nemško podjetje Prevent DEV v primeru, da uprava na čelu z Ivanom Majcnom ne bo odstopila. Ta je že v petek sporočila, da ne namerava ponuditi odstopa, zato se v podjetniškem svobodnem sindikatu, ki ga vodi Zorman, bojijo, da bo Prevent DEV začel uresničevati napovedi o selitvi proizvodnje iz Slovenije. Prevent DEV je posredni kupec večine avtomobilskih sedežnih prevlek, ki jih sešijejo avtomobilska podjetja Prevent Globala v Sloveniji s skupno 1300 zaposlenimi. Poslovanje Prevent Globala je tako trenutno povsem odvisno od poslovnega sodelovanja z nemškim Prevent DEV, ki je v lasti drugega največjega lastnika Prevent Globala, Nijaza Hastorja 45-odstotni delež. Problem tudi z osebnimi dohodki Predsednik podjetniškega sindikata je govoril tudi o napovedani stavki zaposlenih. Glede tega je rekel, da je predsednik uprave Majcen že pred časom dal obljubo, da bodo zaposleni plače dobili 13. oziroma 15. novembra. Nekaj manjših družb v sklopu družbe Prevent je plače sicer res izplačalo, a večina zaposlenih v Preventu plač še ni dobila. Če plač ne bo do vključno 18. novembra, bo naslednji dan sledila stavka, ki bo trajala do izpolnitve zahtev. Med te spada tudi zahteva, da se zaposlenim plačajo vsi še neplačani prispevki v 2. pokojninski steber. Podjetje naj bi zaposlenim po besedah Zormana namreč dolgovalo za štiri mesece omenjenih prispevkov.", "title": "Prevent ostaja brez naročil, vse bolj realna tudi stavka", "keywords": "prevent;global;hastor;zorman;plača;stavka;passat", "lang": "slovenian"}
{"body": "Čeprav je vlada zvišala trošarine, so cene goriv z izjemo 98-oktanskega bencina, ki se je pocenil za 0,1 centa ostale nespremenjene. Kljub temu, da je vlada v ponedeljek zvišala trošarine za neosvinčeni motorni bencin, plinsko olje za pogonski namen in plinsko olje za ogrevanje, so cene goriv, z izjemo 98-oktanskega bencina, ki se je pocenil za 0,1 centa, ostale nespremenjene. Tudi v prihodnjem 14-dnevnem obdobju bo treba za liter neosvinčenega 95-oktanskega bencina odšteti 1,211 evra, dizelskega goriva 1,175 evra in kurilnega olja 0,749 evra, medtem ko se bo neosvinčeni 98-oktanski bencin pocenil za 0,1 centa na 1,243 evra za liter. Avtoplin bo ostal pri isti ceni, to je 0,699 evra za liter. Naftni trgovci cene goriv izračunavajo na vsakih 14 dni po modelu, ki temelji na gibanju borznih kotacij cen naftnih derivatov na svetovnem trgu ter na gibanju tečaja dolarja.", "title": "Cene goriv pravzaprav nespremenjene", "keywords": "bencin;cena;trošarine;nafta;olje", "lang": "slovenian"}
{"body": "Javnomnenjska raziskava kaže, da bi imeli drugi krog predsedniških volitev, v katerem bi se pomerila zdajšnji predsednik Danilo Türk in nekdanji premier Borut Pahor. Raziskavo Vox Populi je za POP TV in Dnevnik izvedla Ninamedia. Telefonsko anketo so opravili med 21. in 23. avgustom na vzorcu 700 oseb. Če bi bile predsedniške volitve v nedeljo, bi največ anketiranih svoj glas dalo Danilu Türku (44,3 odstotka). Borutu Pahorju bi namenili 20,5 odstotka glasov, Milanu Zveru pa 15,6 odstotka. Razen Monike Malešič nihče od preostalih kandidatov ne bi zbral več kot en odstotek podpore. Če bi se v drugem krogu volitev pomerila Pahor in Türk, bi jih 51,9 odstotka glasovalo za Türka, 34,6 odstotka pa za Pahorja. Minus za vse Na avgustovski lestvici merjenja priljubljenosti slovenskih politikov je podpora v primerjavi s prejšnjim mesecem padla prav vsem politikom, kar se je po poročanju POP TV zgodilo prvič v 20 letih merjenja. Podpora večini strank padla Delo vlade kot uspešno ocenjuje 18 odstotkov vprašanih, kot neuspešno pa 77,9 odstotka. Če bi bile v nedeljo volitve v državni zbor, bi 17,3 odstotka vprašanih volilo Pozitivno Slovenijo, 16,1 odstotka SDS in 12,5 odstotka SD. Podpora večini strank je sicer padla, z izjemo stranke SDS, kateri se je podpora iz julijskih 14,7 povišala na 16,1 odstotka ter Pozitivne Slovenije, katero bi volil enak odstotek vprašanih kot meseca julija (17,3).", "title": "V drugem krogu obračun Türka in Pahorja", "keywords": "vox populi;pahor;türk;predsednik;vlada;stranke", "lang": "slovenian"}
{"body": "Spletna stran zdaj spet deluje Kljub polni zasedenosti zaposlenih na geodetski upravi in pomoči uslužbencev iz drugih delov Slovenije se večurnemu čakanju na Gursu ni bilo mogoče izogniti. Geodetsko upravo je v času oddaje pripomb na vrednotenje nepremičnin rok se sicer izteče v torek obiskalo že skoraj 180 tisoč lastnikov, prek spleta pa 46.000 - očitno preveč, poroča Vesna Zadravec za TV Dnevnik, saj je predzadnji dan oddaje pripomb zatajila tudi spletna stran. Do zdaj se je sicer nabralo že več kot milijon pripomb, vsaka tretja je bila na ceno nepremičnine. Geodetska uprava bo zato nekatere vrednosti nepremičnin znižala. Dušan Mitrovič, direktor vrednotenja nepremičnin je za TV Slovenija pojasnil, da bodo spremenili vrednotenje pri višjeležečih kmetijskih in gozdnih parcelah. Kar se tiče pa stanovanjskih hiš in stanovanj, pa se bodo največje spremembe dogajale na turističnih območjih in tam, kjer so vrednosti hiš najvišje, je še dejal. Kolikšna bo nova vrednost nepremičnin, bo jasno konec leta. Objavljena bo na spletnih straneh Geodetske uprave. Na vrednost se ne bo mogoče pritožiti. Na vprašanje, kdaj lahko pričakujemo uvedbo davka na nepremičnine, so Vesni Zadravec na ministrstvu za finance pojasnili, da zakon še ni pripravljen, zato o rokih ne morejo govoriti. Vsaj še eno leto pa prav zagotovo ne. Pogovor Vesne Zadravec z Antonom Kupicem, namestnikom generalnega direktorja Geodetske uprave Slovenije Danes je s podaljšanjem delovnega časa geodetskim izpostavam vendarle uspelo obravnavati vse stranke. Vam bo jutri uspelo obravnavati vse stranke? Jaz sem prepričan, da nam bo tudi jutri uspelo. Pričakujemo gnečo, bi pa želel ljudi opozoriti, da se z jutrišnjim dnem zaključi zbiranje pripomb na vrednost nepremičnin, medtem ko preostale podatke o nepremičninah - podatke o lastništvu in samih nepremičninah - bo mogoče javljati še naprej, vsaj do konca leta. Bi se gnečo dalo preprečiti, če bi se bolje organizirali? Mislim, da gneče v zadnjih dneh ne bi mogli na noben način preprečiti, ker smo nekateri taki, da pač pridemo v zadnjem trenutku. Zatajila je vaša spletna stran. Je težava zdaj odpravljena? Lahko do nje normalno dostopamo? Zaradi velikega števila dostopov je bila sredi dneva stran nekaj časa težje dosegljiva, ne pa nedostopna. Ta napaka oz. težava je zdaj odpravljena in stran normalno deluje. Bomo, če smo sporočili napačne informacije, zato kaznovani? V prvi fazi gotovo ne. Po zaključku projekta bodo podatke analizirali in tam, kjer bo prihajalo do velikih nesoglasij in odstopanj, bomo stranke najprej ponovno pozvali, da dajo prave podatke oz. podatke popravijo, šele nato pa bomo lahko govorili o kakšnih prijavah inšpekcijam. To pa še ne bo letos? Težko.", "title": "Na geodetskih upravah dan pred iztekom roka za oddajo pripomb dolge vrste", "keywords": "Gospodarstvo", "lang": "slovenian"}
{"body": "Charlotte - Upravni odbor ameriške banke Bank of America je v sredo zvečer za novega glavnega izvršnega direktorja imenoval Briana Moynihana, ki bo z novim letom zamenjal dosedanjega prvega moža banke Kena Lewisa. Moynihan je doslej vodil enoto za poslovno bančništvo, imenovanje človeka iz banke same pa je posledica neuspeha pri novačenju zunanjih kandidatov. Moynihan je ob imenovanju poudaril, da ima Bank of America vse, da postane vodilno podjetje na področju finančnih storitev na svetu. \"Kar moramo sedaj storiti, je zelo preprosto. Moramo izpeljati načrte,\" je zatrdil. Predsednik upravnega odbora banke Walter E. Massey pa je zatrdil, da je bil Moynihan najboljša izbira zaradi njegovih obsežnih izkušenj, razvejanih stikih znotraj in zunaj banke in dokazane sposobnosti razumevanja poslovne dinamike in izpeljave potrebnih sprememb. Dejstvo pa ostaja, da so v Bank of America novega prvega moža iskali vse od septembra, ko je Lewis napovedal, da z novim letom odhaja v pokoj. Banka je imela pri iskanju njegovega naslednika zaradi omejitev glede plač in nagrad, ki so jih morali spoštovati, ker so prejeli državno pomoč, velike težave. Bank of America je lani jeseni najprej prejela 25 milijard dolarjev pomoči, nato pa še 20 milijard, ko je v začetku leta prevzela investicijsko banko pred propadom Merrill Lynch in se je izkazalo, da so izgube prevzete banke še veliko večje od pričakovanj. Banka je državno pomoč nato vrnila v začetku decembra, s čimer se je omejitev znebila, a ji vseeno ni uspelo najti odmevnega finančnika izven banke. Med kandidati so se med drugim omenjali, izvršni direktor banke Bank of New York Mellon Robert Kelly, prvi mož britanske banke Barclays Bob Diamond, izvršni direktor upravljalca premoženja BlackRock in guverner zvezne države New Jersey Jon Corzine, sicer nekdanji prvi mož investicijske banke Goldman Sachs.", "title": "Novi prvi mož Bank of America bo Brian Moynihan", "keywords": "gospodarstvo;ekonomija", "lang": "slovenian"}
{"body": "New York - Na ameriškem Wall Streetu se je današnje trgovanje začelo pozitivno. Vlagatelji so se pozitivno odzvali na spodbudna poročila o poslovanju nekaterih podjetij, kot je Kraft Foods, poroča ameriška tiskovna agencija AP. V ponedeljek se na borzi v New Yorku zaradi praznika ni trgovalo. Vrednost indeksa Dow Jones se je doslej zvišala za 0,54 odstotka, tehnološki indeks Nasdaq pa je pridobil 0,28 odstotka. Podjetje Kraft Foods, ki kupuje britansko družbo Cadbury, je v zadnjem lanskem četrtletju zaradi več kot potrojil dobiček. Ta se je povzpel na 710 milijonov dolarjev, medtem ko je v enakem obdobju leto prej znašal 178 milijonov dolarjev. Pozitivno se trguje tudi na evropskih borzah, kjer trgovanje kroji dogajanje v Grčiji in napovedana pomoč Evropske unije tej močno zadolženi državi. Na borzi v Londonu je vodilni indeks FTSE doslej pridobil 0,85 odstotka, indeks DAX v Frankfurtu se je okrepil za 0,50 odstotka, indeks CAC na pariški borzi pa za 0,37 odstotka.", "title": "Wall Street današnje trgovanje začel pozitivno", "keywords": "gospodarstvo;ekonomija", "lang": "slovenian"}
{"body": "Fasada in okolica hiše sta nekaj, kar najprej pogledamo, ko pridemo na obisk. Tako kot je pomembno notranje oblikovanje za osebno počutje v ambientu in videz le-tega, sta pomembni tudi zunanjost in okolica vašega doma ali poslovnega prostora. Kamen na kamen palača Večino hiš še vedno krasijo fasade klasičnih barv in materialov, čeprav se čedalje pogosteje pojavljajo tudi fasade, obložene z dekorativnim kamnom. Slednje se uporablja predvsem kot fasada poslovnih zgradb, vedno bolj priljubljeni pa postajajo tudi pri gradnji klasičnih stanovanjskih hiš, saj ljudje menijo, da fasada poslovne zgradbe ali stanovanjske hiše kaže karakter in energijo ljudi, ki v zgradbi ali hiši preživijo večji del dneva. Od fasadnih oblog do kamnitih teras in dvorišč Kot popestritev ali zaščita fasade se lahko iz kamna pojavijo različne fasadne obloge. Fasadna obloga nima le zaščitne funkcije, ampak deluje tudi dekorativno. Fasade lahko obložimo v celoti ali le delno in s kamnitimi vzorci po meri izpopolnimo preostalo fasado. Dekorativni kamen je namenjen tudi kot okrasni kamen za zunanje terase in kamnita dvorišča, ustvarimo pa lahko cele kamnite mozaike, tudi v predelih, ki so stalno v stiku z vodo. Artesia narekuje svetovne trende dekorativnega kamna Odličen material za fasadne obloge, zunanje terase in dvorišča lahko pri nas dobimo v podjetju Interlux. Podjetje je namreč ekskluzivni zastopnik visokokakovostnega dekorativnega kamna italijanskega proizvajalca Artesia. Artesia kot eno izmed vodilnih podjetij narekuje svetovne trende tem na področju. V Interluxu vam ponujajo široko paleto oblik in barv Artesia dekorativnega kamna. K vrhunskemu izdelku spada tudi vrhunsko svetovanje Vsem, ki ne morete obiskati razstavnega salona podjetja Interlux, cenite pa osebno svetovanje, vam podjetje ponuja osebno svetovanje na domu. Predstavili vam bodo svojo ponudbo in vam svetovali glede možnosti tehničnih rešitev, ki bi bile za vas optimalne. Dogovorite se za termin osebnega svetovanja na telefonsko številko 031/319 007 ali jim preprosto preko spletnega obrazca pošljite zanimanje za osebni obisk in vas bodo za določitev termina poklicali sami.", "title": "Kamnita zunanjost je 'in'!", "keywords": "Zunanjost;hiše;pomembna;pr;sporočila", "lang": "slovenian"}
{"body": "Ljubljana - Družba za svetovanje in upravljanje (DSU) je od prejetih kupnin v proračun države nakazala 3,72 milijona evrov, Kapitalski (Kad) in Slovenski odškodninski družbi (Sod) pa je nakazala 177.552 oz. 190.437 evrov. Skupno je v tretjem četrtletju prejemnikom tako nakazala 4,09 milijona evrov, v letošnjem letu pa je v proračun države nakazala 7,57 milijona evrov, Kadu je nakazala 533.576 evrov, Sodu pa 617.740 evrov, so danes sporočili iz DSU. Januarja je DSU za zadnje četrtletje lani v proračun nakazal 1,7 milijona evrov, Kadu je nakazal 11.642 evrov, Sodu pa 11.614 evrov. Aprila je za prvo četrtletje letos v proračun nakazal 897.311 evrov, Kadu je nakazal 238.565 evrov, Sodu pa 309.871 evrov. Julija je v proračun države DSU nakazal 1,24 milijona evrov, Kadu in Sodu pa po 105.816 evrov. Vsa denarna sredstva, pridobljena v postopkih lastninskega preoblikovanja na podlagi zakona o lastninskem preoblikovanju podjetij, se nakazujejo na posebni privatizacijski transakcijski račun DSU. Za ugotavljanje obveznosti do proračuna pa se ugotavlja posebna bilanca pritoka sredstev iz naslova kupnin, pojasnjujejo v DSU.", "title": "DSU prejemnikom letos nakazala 8,72 milijona evrov", "keywords": "gospodarstvo;ekonomija", "lang": "slovenian"}
{"body": "To je, potem ko je predvidena seja nadzornega sveta Vegrada, ki je bila zaradi odsotnosti dveh članov nesklepčna, dejal predsednik nadzornega sveta Klemen Boštjančič. Nadzornika sta prevzela vlogo zagovornika uprave, je prepričan. Generalna direktorica Vegrada Hilda Tovšak Predsednik nadzornega sveta velenjskega Vegrada Klemen Boštjančič je danes, potem ko je bila seja nadzornikov nesklepčna, podal pisno odstopno izjavo. Funkcijo bo v interesu družbe opravljal do imenovanja novega člana nadzornega sveta, ki bo imenovan na skupščini, je danes v Velenju povedal Boštjančič. Imenovanje novega člana nadzornega sveta velenjskega gradbinca na skupščini 30. avgusta ne bo mogoče, saj ta točka ni na dnevnem redu. Na dnevni red že sklicane skupščine bi bilo zato potrebno uvrstiti novo točko, to je izvolitev člana nadzornega sveta. Zahtevo za razširitev dnevnega reda se lahko na dnevni red že sklicane skupščine uvrsti le, če je posredovana v sedmih dneh po objavi sklica. Glede na to, da bo nadzorni svet zasedal avgusta, to pomeni, da je bila skupščina sklicana konec julija. Torej bi bila danes zahteva za razširitev prepozna. Saša Prelič z mariborske pravne fakultete V odstopni izjavi je zapisal, da si želi, da bi bila skupščina, na kateri bo izvoljen nadomestni član nadzornega sveta, sklicana čim prej. Skupščina Vegrada je sicer sklicana že za 30. avgust, ali bo novi član nadzornega sveta imenovan že takrat, je po Boštjančičevih besedah treba pravno preveriti. Mislim pa, da ne obstaja pravna možnost, da sem jaz razrešen na tej skupščini, ampak mora biti sklicana nova. Gre za pravno vprašanje, ali je to možno. Seveda je moja želja, da je to takrat, če ne, bo pač sklicana nova skupščina, je v izjavi novinarjem dejal Boštjančič. Preostala člana Vegradovega nadzornega sveta, Samo Mastnak in Branka Gabrijel, na petkovi seji nista želela razpravljati o Boštjančičevem predlogu širitve dnevnega reda s točkama o uvedbi nadzora dela Vegradove uprave in odpoklicu uprave. Danes zjutraj pa sta v izjavi za javnost odpovedala udeležbo na današnji seji nadzornega sveta. Kot poudarjata, ni pogojev za izvedbo seje v tako kratkem času, saj še nista prejela magnetograma petkove seje, ki bi razjasnil nejasnosti glede domnevnega odstopa Boštjančiča z mesta predsednika nadzornega sveta. Boštjančič se je odzval z besedami, da gre za zavlačevanje. Trditev, da se seje ne bosta udeležila zaradi magnetograma, pa je komentiral z besedami, da gre za totalno neumnost . Foto Kanal A Kot pravi, je svoje stališče glede odstopa jasno predstavil in pisno pojasnil, da je odstop veljaven, ko ga poda v pisni obliki. Tako kot velja isto za direktorico. Direktorica je cel petek govorila, da bo odstopila, pa sem jaz vseskozi govoril, da še nisem videl te odstopne izjave, je ponovil Boštjančič. Kot je še pojasnil Boštjančič, se člana nadzornega sveta namreč sprašujeta, ali je Boštjančič v petek, ko je na sedežu Vegrada potekala večurna seja nadzornikov, podal odstopno izjavo ali ne. Sam pravi, da ne, ker ni podal pisne odstopne izjave upravi družbe, kar je minuli konec tedna tudi pisno pojasnil. Člana nadzornega sveta sta Boštjančiču v elektronskem sporočilu navedla tudi druge razloge za neudeležbo na seji. Med drugim sta navedla, tako Boštjančič, da uprava nima zadosti časa, da bi odgovorila na vprašanja, o katerih je Boštjančič že v preteklosti želel pojasnila. Med drugim je Boštjančič želel pojasnila glede govoric, da so se na račune v Liechtensteinu nakazovali milijoni evrov, in glede kredita, ki ga je Vegrad odobril družbi pooblaščenki Vegrad Naložbe. Nadzornika sta se postavila v vlogo zagovornika uprave, da ta ne more čez vikend pripraviti teh odgovorov, zato rabimo več časa, je dejal Boštjančič. Glede na to, da seja danes ni bila izvedena, si bo Boštjančič, kot je dejal, prizadeval, da bo izvedena nemudoma, saj sam do imenovanja nadomestnega člana ostaja v nadzornem svetu velenjskega gradbenega podjetja. Ponovno je poudaril, da tej upravi ne zaupa in da verjame, da bo nova uprava, ki je kredibilna , morda sposobna izpeljati prisilno poravnavo. Treba je narediti realen načrt Kakšna je usoda prve dame Vegrada Hilde Tovšak, Klemenčič težko komentira. Glede finančnega poročila, ki so ga nadzorniki obravnavali v petek in je bilo potrjeno s preglasovanjem, pa je dejal, da je njegovo mnenje o poročilu negativno izključno zaradi tega, ker je poročilo slabo in nekvalitetno. Jaz se seveda bojim, da če bo tudi načrt tak, prisilna poravnava ne bo potrjena, je dejal. Meni namreč, da je potrebno narediti načrt, ki bo realen, ne pa nekaj privlečeno za lase . Je pa glede širšega dogajanja dejal, da je za vodstvo družbe to vseskozi politično vprašanje. To je najmanj, kar je, smešno. Kakšno politično vprašanje je izvedba prisilne poravnave ali ne? To je poslovno vprašanje, tako kot poslovanje Vegrada. In to je za moje pojme nič drugega kot odmikanje slike od realne situacije v Vegradu, je pribil Boštjančič in dodal, da Tovšakova vseskozi išče neke povezave in politične razloge . PGP bo zahteval še eno skupščino Boštjančič v nadzornem svetu velenjskega gradbenega podjetja zastopa interese državne Posebne družbe za podjetniško svetovanje PDP, ki je 29-odstotna lastnica Vegrada. Gabrijelova je predstavnica največjega, 57-odstotnega lastnika, to je družbe Vegrad Naložbe, ki je v lasti vodilnih v Vegradu, Mastnak pa je predstavnik delavcev v nadzornem svetu. Odstop predsednika nadzornega sveta družbe Vegrad Klemena Boštjančiča je v razmerah, v katerih deluje nadzorni svet te družbe, razumljivo dejanje, je v sporočilu za javnost zapisal direktor PDP Matej Golob Matzele. Hkrati se nam zdi odgovorno, da v stanju insolventnosti družbe opravlja funkcijo predsednika nadzornega sveta do imenovanja nadomestnega člana. Glede na napovedano odstopno izjavo direktorice Hilde Tovšak mora nadzorni svet poskrbeti za imenovanje nove uprave, ki bo izvajala nadaljnje ukrepe, predvidene v zakonu o finančnem poslovanju, postopkih zaradi insolventnosti in prisilnem prenehanju podjetij, je zapisal prvi mož PDP. Boštjančič pa je sicer v današnji izjavi povedal, da pisne odstopne izjave Tovšakove, o kateri je ta govorila v petek, ni prejel. PDP bo kot manjšinska delničarka zahtevala sklic nove skupščine Vegrada, ki bo odločala o imenovanju nadomestnega člana nadzornega sveta. PDP je že za 30. avgust sklicano skupščino zahtevala razširitev dnevnega reda za imenovanje posebnega revizorja zaradi preveritve vodenja posameznih poslov družbe. Odločitev o imenovanju nadomestnega člana nadzornega sveta in posebnega revizorja je v celoti odvisna od volje večinskega lastnika, družbe Vegrad Naložba, navajajo v PDP. Če do 1. septembra ne bo plač, bo sledila stavka Sindikalni predstavnik, zadolžen za Vegrad, Srečko Čater osebno ne podpira odločitve prvega nadzornika Vegrada o odstopu, saj meni, da se želi s tem izogniti odgovornosti. Po Čatrovem mnenju bi Boštjančič moral vztrajati do izvedbe postavljenih zahtev. Nadzorni svet v celoti po njegovih besedah še zdaleč ni uporabil vseh razpoložljivih možnosti, da bi dosegel stanje, v katerem bi bila zagotovljena socialna varnost prek 1000 zaposlenih v Vegradu. Zapleti med Vegradovo upravo in nadzornim svetom ter znotraj samega nadzornega sveta na prisilno poravnavo velenjskega gradbinca neposredno ne vplivajo, prav tako ne vplivajo na položaj upnikov in zaposlenih. Vsekakor pa celo zadevo postavljajo v dokaj čudno luč, še posebej v odnosu do upnikov, katerih vloga je pri sklepanju prisilne poravnave ključna. Vse to kaže na popoln razpad korporacijskega upravljanja v družbi. Saša Prelič z mariborske pravne fakultete O socialni varnosti zaposlenih bo po Čatrovih napovedih v torek govoril izvršni odbor sindikata. Nekateri zaposleni namreč niso prejeli plač od aprila dalje, nekateri so že prejeli junijske, navaja Čater, ki bo Tovšakovi posredoval tudi zahteve delavcev po stavki, če do 1. septembra ne bodo nakazane še neporavnane plače. Ne samo bo, ko bo, če bo, kadar bo, ampak da se začnemo pogovarjati, da bo do tega in tega dneva toliko. Če ne bo, se bo tisti dan začela opozorilna, potem pa tudi splošna stavka do izpolnitve zahtev oziroma do začetka stečajnega postopka, je za 24ur.com pojasnil Čater. Janša Tovšakova bi morala že zdavnaj odstopiti O dogajanju v Vegradu, predvsem pa o odstopu Tovšakove, je danes govoril tudi predsednik SDS Janez Janša. Tovšakova bi morala odstopiti že takrat, ko so bile prve aretacije v aferi Čista lopata, je menil. Če bi se to zgodilo takrat, potem tudi delavci v Vegradu ne bi trpeli tako, kot se to dogaja danes, je še dejal.", "title": "'Tovšakova vseskozi išče neke politične razloge'", "keywords": "tovšak;vegrad;mastnak;boštjančič;odstop;babič;knez;gabrijel;čater", "lang": "slovenian"}
{"body": "Družba Zvon Ena Holding je vložila tožbo zaradi ničnosti sklepa o razlastitvi sedanjih lastnikov mariborske družbe T-2. Cerkveni Zvon Ena je sicer večinski, 95-odstotni lastnik T-2. Tožbo zaradi ničnosti sklepa o razlastitvi sedanjih lastnikov T-2 je finančna družba Zvon Ena Holding vložila minuli petek. Upniški odbor T-2 je sklep o začetku postopka razlastitve sedanjih lastnikov oz. o spremembi osnovnega kapitala družbe zaradi izvedbe finančnega prestrukturiranja potrdil 19. aprila. Skladno s sklepom se bo osnovni kapital zmanjšal na poenostavljen način za namen pokrivanja izgube, sočasno pa se bo povečal osnovni kapital družbe z denarnimi vložki do višine enega milijona evrov. Upniki se morajo o tem odločiti do sredine maja. Če bi se razlastitev Zvona Ena uresničila, bi največji delež T-2 pristal v rokah Gratela, za Zvon Ena Holding pa bi to zagotovo pomenilo stečaj. S tem pa bi za sabo potegnil tudi Zvon Dva Holding in Gospodarstvo Rast, mariborski nadškofiji pa zapustil velikanske dolgove, ki jih ta sama zagotovo ne bi mogla poravnati. Sedanje lastnike bi lahko rešilo le poplačilo upnikov ali pa za upnike bolj sprejemljiv načrt prisilne poravnave, saj sedanji od skupaj okoli 112 milijonov evrov navadnih terjatev predvideva zgolj 34,6-odstotno poplačilo v osmih letih. Zvon Ena Holding si sicer želi T-2 dokapitalizirati z vložkom v višini 600.000 evrov. Takšen predlog uprave je minuli petek že potrdil upniški odbor družbe. Zvon Ena zdaj v zvezi s predlogom za sodelovanje pri dokapitalizaciji T-2 čaka še na mnenje upraviteljice prisilne poravnave in sodišča.", "title": "Če Zvon Ena izgubi T-2, gre v stečaj", "keywords": "družba;zvon;ena;holding;t-2;finančna;družbatožba;ničnost;izpodbojnost;sklepa;o;razlastitvi;sedanjih;lastnikov;lastnik", "lang": "slovenian"}
{"body": "Zaradi svetovne finančne krize je marsikatera nekoč zelo draga turistična destinacija veliko cenejša. Ena od takšnih dežel je tudi vulkanski otok Islandija.", "title": "Za malo denarja na drage počitnice", "keywords": "islandija;kriza;počitnice;valuta", "lang": "slovenian"}
{"body": "Želeli so mednarodne vodstvene kandidate NLB je javno objavil skupni znesek plačila za storitve mednarodne kadrovske agencije Korn Ferry, zaradi katere se je tresel stolček predsednika uprave Janka Medje. Plačali so 680.488 evrov. Sodelovanje z agencijo po pojasnilih NLB-ja vključuje predvsem splošne stroške svetovanja glede primernih vodstvenih kadrov in iskanja nadomestnih članov nadzornega sveta, pri čemer je bilo preverjenih in ocenjenih več kot 30 kandidatov, ter iskanja kadrov za člane uprave, pri čemer je bilo preverjenih in ocenjenih 264 kandidatov. V NLB-ju menijo, da je bilo glede na položaj konec lanskega poletja ključnega pomena kadre iskati tudi na mednarodnem trgu, da bi s tem zagotovili neodvisno in visoko strokovno vodstvo z bogatimi izkušnjami na področju bančništva . Spominjajo namreč, da se je nov predsednik uprave neuspešno iskal v lokalnem okolju, vladalo je nezaupanje države do obstoječe uprave, pred banko pa so bili izjemno zahtevni izzivi. V Sloveniji neuspešno iskali vodstvo Prejšnji predsednik uprave banke Božo Jašovič je odstopil decembra 2011, predhodni nadzorni svet pa je v prvi polovici 2012 neuspešno skušal najti novega predsednika uprave prek razpisa znotraj meja Slovenije, pojasnjujejo v NLB-ju. Prijav je bilo tako zanemarljivo malo, noben kandidat pa ni bil označen za primernega. Vse to je kazalo, da zanimanja za delo v upravi NLB-ja zaradi velikih težav iz preteklosti in zahtevnih nalog v prihodnosti pravzaprav ni ter da nikakor ni mogoče računati na to, da bi zagotovili stabilnost in kompetentnost uprave brez organiziranega, sistematičnega in strokovnega procesa, so prepričani. Želeli so mednarodni kader Zaradi vsega tega, časovnega pritiska in jasne zaveze, da mora biti vsak član uprave visoko strokoven, neodvisen in dosegati visoko raven osebne integritete , so nadzorniki 3. julija lani v razpravi izpostavili potrebo, da naj pri iskanju ustreznih vodilnih ljudi banka najame priznano mednarodno družbo za iskanje kadrov. Strinjali so se, da komisija za imenovanja pri nadzornem svetu preveri možnost najema družbe Korn Ferry International. V takih za banko kritičnih razmerah je bila izbira ene od najuglednejših mednarodnih družb za iskanje kadrov, ki spada v najvišji kakovostni in višji cenovni razred ponudnikov tovrstnih storitev, utemeljena odločitev, so prepričani v NLB-ju. Organi upravljanja banke so po navedbah NLB-ja v procesu odločanja o sodelovanju z agencijo upoštevali koristi sodelovanja za banko sorazmerno s stroški in s tveganji, ki jim je bila banka izpostavljena v takratnih razmerah. Nekaj odstopanj od najboljših praks Pri pregledu postopka pa je notranja revizija zasledila posamezna odstopanja od najboljših praks v banki, zato je center za notranjo revizijo navedel priporočila za odpravo pomanjkljivosti. Nadzorni svet je 25. julija letos poročilo obravnaval in izrazil pričakovanje, da bo uprava v sodelovanju z notranjimi viri in pogodbenim partnerjem odpravila ugotovljene pomanjkljivosti.", "title": "NLB svetovalni družbi 680.488 evrov. Utemeljena odločitev.", "keywords": "Gospodarstvo", "lang": "slovenian"}
{"body": "Vsak peti izmed nas bo prej umrl, preden bo prejel prvo pokojnino. Ne bodite ravno vi tisti peti! Če bi torej želeli imeti mesečne prejemke po zaključku delovne dobe enako visoke ali celo višje, kot je vaša plača, potem je čas da ukrepate. Za vas smo pripravili nekaj ekskluzivnega! Po končani delovni dobi si vsakdo zasluži malce razkošja, mar ne? Dejstvo je, da bodo naše pokojnine skromne, preskromne ali pa jih sploh ne bo. Država se je opredelila, da bomo morali delati dlje, v ta namen je ustanovila tudi slabo učinkovit, drugi pokojninski steber in javno razgrnila slabo stanje v pokojninski blagajni. Vsi bi morali razmišljati o jeseni našega življenja in kako dostojno jo bomo preživeli. Treba je ukrepati že danes, kajti jutri je lahko prepozno! Zagotovite si izračun svoje pokojnine in sodelujte v privlačni nagradni igri, ki vas bo z malo sreče razvajala v začetku novega leta! Prijavite se lahko TUKAJ! Izračun pokojnine vam bo nazorno pokazal, kaj morate danes storiti, da se izognete bistvenemu znižanju življenjskega standarda ob upokojitvi. Kar pa je najpomembnejše Za vas smo neodvisno analizirali vse produkte na trgu in za vsako generacijo pripravili optimalne rešitve za dosego želene pokojnine. Več. INDIVIDA Portfelji so primerni za vsakogar! Več. INDIVIDA Portfelji so skupek različnih vzajemnih skladov, ki tvorijo donosen in razpršen način varčevanja za pokojnino. Z rednimi mesečnimi zneski ali enkratnimi pologi si lahko zagotovite ustrezen dodatek k vaši osnovni, državni pokojnini. Izbor vzajemnih skladov temelji na strokovnih analizah Svetovalne skupine INDIVIDA in pričakovanj upraviteljev družb za upravljanje. Več. Primer varčevanja v INDIVIDA Portfeljih Z varčevanjem 100 EUR mesečno in s pologom 5.000 EUR lahko v 15 letih, ob 10-odstotnem donosu na kapitalskih trgih, pričakujete glavnico 60.000 EUR. Iz te glavnice lahko črpate približno 450 EUR dodatne mesečne dosmrtne rente. Glavno načelo ostaja zmanjšati tveganje in povečati donos vlagatelju. V preteklem letu so se INDIVIDA Portfelji izkazali kot bistveno bolj varna in donosna oblika varčevanja, saj so v povprečju primerjalno dosegali višje donose ob nižjem tveganju, kot če je vlagatelj razporedil sredstva v samo en vzajemni sklad s podobno strukturo portfelja. Več o donosih Za več informacij o posameznih portfeljih kliknite na želeni portfelj INDIVIDA MAXIMUS INDIVIDA FORTIS INDIVIDA SOLIDUS INDIVIDA SECURUS Kje lahko naročim INDIVIDA Portfelje? Spletna oddaja naročil je možna ekskluzivno na spletni strani PRISTOP INDIVIDA PORTFELJI. Naročite jih lahko tudi na brezplačni tel.št. 080 14 15 Prepustite torej skrb za pokojnino našim strokovnjakom, vi pa poskrbite zase in za vaše zdravje, da boste lahko v tretjem življenjskem obdobju uživali sadove svojega dela. Pomirjajoče okolje, sprostitev, kulinarično razvajanje, energija za vaše telo in malce adrenalina čakajo na vas! Več o nagradni igri in nagradah najdete TUKAJ .", "title": "Si želite predsedniško pokojnino? Nič lažjega!", "keywords": "Si;želite;predsedniško;pokojnino;Nič;lažjega;pr;sporočilo", "lang": "slovenian"}
{"body": "Maribor - Mariborsko okrožno sodišče je v torek upnike Centra Naložb pozvalo, naj glasujejo o sprejetju prisilne poravnave na podlagi junijskega načrta finančnega prestrukturiranja družbe. Upniki lahko glasovnico na sodišče oddajo v roku enega meseca, je zapisano na spletnih straneh Agencije RS za javnopravne evidence in storitve. Direktor Centra Naložb Bojan Rajer je junija ob predložitvi novega načrta finančnega prestrukturiranja družbe povedal, da so novi načrt dopolnili z več kot sedem milijonov evrov v prvotnem načrtu pozabljenih obveznosti za izplačilo dividend, zaradi česar je upniški odbor od Rajerja zahteval, da načrt popravi. Ob tem so v novi načrt vnesene še nekatere terjatve naknadno vključenih upnikov, med njimi 12 milijonov evrov s strani Hypo banke. Skupne obveznosti Centra Naložb tako po Rajerjevih besedah zdaj znašajo okoli 82 milijonov evrov oz. približno 20 milijonov evrov več kot v prvotnem načrtu. Največji upnik Centra Naložb so sicer še vedno družbe iz poslovnega sistema Pivovarna Laško, ki so mu posodile skoraj 60 milijonov evrov. To pomeni, da bodo imele prav te družbe pri glasovanju o prisilni poravnavi več kot 70 odstotkov glasov, medtem ko je za sprejetje prisilne poravnave potrebna podpora 60 odstotkov upnikov. Po Rajerjevi oceni je nov načrt prestrukturiranja podjetja zanimiv za upnike, saj se jim ponuja dokaj visok odstotek sredstev iz prisilne poravnave. Prisilni upravitelj Centra Naložb Aleksander Šimon je sicer upnikom priznal za 78,7 milijona evrov terjatev, za nekaj manj kot 11 milijonov evrov pa jih prereka.", "title": "Upniki Centra Naložb lahko glasujejo o uvedbi prisilne poravnave", "keywords": "gospodarstvo;ekonomija", "lang": "slovenian"}
{"body": "Je med njimi tudi Boško Šrot? ATVP naj bi policiji predal naznanilo o sumu storitve kaznivih dejanj pri prevzemu Pivovarne Laško, v Pivovarni o tem ne vedno ničesar. Policija naj bi domnevne nezakonitosti, ki naj bi jih storile odgovorne osebe sedmih družb, že preverjala. Kot navaja časopis Dnevnik, gre za zlorabe položaja in pravic pri lastniški konsolidaciji pivovarne, natančneje pri njenem financiranju. Ali navedbe časopisa držijo in ali je med osumljenimi tudi predsednik uprave laške pivovarne Boško Šrot, smo preverili tudi pri Agenciji za trg vrednostnih papirjev, vendar nam odgovora zaradi varovanja zaupnih podatkov niso mogli posredovati. Odzvali pa so se v Pivovarni Laško, kjer pravijo, da niso prejeli nobene kazenske ovadbe, ki bi obravnavala katero koli od odgovornih oseb. Prav tako ne vidijo možnosti, da bi ovadbe obstajale, saj so bile vse aktivnosti podjetja in posameznikov zakonite. Dve smeri financiranja Kot razlagajo pri časopisu, je torej sporno financiranje, to pa naj bi potekalo po dveh tokovih. Po enem naj bi sredstva za konsolidacijo zagotovili prek družbe Atka Prima, ki je lastnica Kolonela, nato pa prek Centra Naložb, katerega 78-odstotni lastnik je Kolonel. Prek tega podjetja naj bi se financiranje nadaljevalo prek Infond Holdinga, ta pa je v 70-odstotni lasti Centra Naložb. Tako naj bi po verigi prišli do Pivovarne Laško, ki je v 37-odstotni lasti prav Infond Holdinga. Ta podjetja naj bi verižila sredstva z najemanjem posojil. Drugi tok naj bi potekal prek Cestnega podjetja Maribor, ki je 12,9-odstotni lastnik pivovarne, podjetja Fidina, ta ima v lasti 5,8 odstotka Laškega, in podjetja Koto. Po konsolidiranju prve skupine naj bi se nato ta podjetja povezala z njimi in prevzela pivovarno. Skupaj naj bi šlo za prevzem 102 milijonov evrov. Dnevnik še navaja, da je Infond Holding z 20 milijoni evrov zavaroval posojila, ki naj bi mu jih zagotovila kar Pivovarna Uninon, kjer je Boško Šrot predsednik nadzornega sveta. V Pivovarni Laško pa na to pravijo, da jih čudijo medijske navedbe o nekih denarnih tokovih, ki bi naj potekali med različnimi podjetji , saj le-ti niso obstajali.", "title": "Pivovarna Laško Sedem osumljenih", "keywords": "Gospodarstvo", "lang": "slovenian"}
{"body": "Murin sindikat vztraja, da je za podjetje stečaj najslabša možnost in skupaj z upravo zavrača vse pritiske v to smer. Za stanje v podjetju pa krivi lastnike.", "title": "Mura kot žrtveno jagnje?", "keywords": "mura;podjetje;sindikat;stečaj;latnik", "lang": "slovenian"}
{"body": "ILO svari, da smo na robu nove recesije Dolžniška kriza evrskega območja bi lahko vodila v desetletje dolgo recesijo in naraščajoče socialne nemire, je opozorila Mednarodna organizacija dela ILO. Prihodnjih nekaj mesecev bo odločilo, ali se bomo izognili dramatičnemu zmanjšanju zaposlenosti in nadaljnjemu naraščanju socialnih nemirov, je poročal nemški časnik Focus, ki se sklicuje na letno poročilo ILA o trgu dela. ILO v svojem poročilu poudarja, da bo svetovno gospodarstvo v prihodnjih dveh letih sposobno zagotoviti samo polovico od 80 milijonov potrebnih novih delovnih mest. Večina novih delovnih mest bo ustvarjena v državah v razvoju, samo 2,5 milijona delovnih mest pa naj bi ustvarili v razvitih gospodarstvih, ocenjuje ILO. V industrijsko razvitih državah naj bi tako za zmanjšanje stopnje brezposelnosti v letih 2012 in 2013 na raven pred krizo zmanjkalo 24,7 milijona novih delovnih mest. Države nimajo moči, da bi ukrepale Brez ustreznih ukrepov bi lahko kriza sprožila recesijo, ki bi lahko trajala celo desetletje, saj vlade zaradi pritiskov, naj zmanjšajo svoj dolg, nimajo moči, da bi ukrepale, je še poročal Focus. Kar v 45 državah od 118, ki jih je ILO zajel v raziskavo, tveganje zaradi socialnih nemirov narašča. Tveganje je še posebej veliko v razvitih državah, izrazito v EU-ju. Tednik pri tem poudarja, da največja nevarnost socialnih nemirov obstaja v Grčiji, na Portugalskem, v Španiji, Estoniji, Franciji, Sloveniji in na Irskem.", "title": "Slovenija med državami, kjer so socialni nemiri najverjetnejši", "keywords": "Gospodarstvo", "lang": "slovenian"}
{"body": "Gospodarska menjava bo presegla milijardo dolarjev Gospodarski minister Andrej Vizjak je s kitajskim trgovinskim ministrom Chenom Demingom govoril o blagovni menjavi in možnostih investiranja. Srečanje se je odvilo v okviru dogodkov druge od treh gospodarskih delegacij, govora pa je bilo tudi o turizmu, logistiki in avtomobilski industriji. Ob tem je dodal, da se je samo lani gospodarska menjava zvišala za 40 odstotkov, letos pa naj bi presegla mejo milijarde dolarjev. Ministra sta med srečanjem govorila tudi o sodelovanju med EU in Kitajsko, saj se bo tretji krog pogajanj odvijal prav septembra. Nov sporazum bo gotovo prinesel pomemben korak naprej in bo okvir za nadaljnjo bolj uravnoteženo trgovinsko sodelovanje, je dejal Vizjak. Kot pomemben faktor sodelovanja je minister med drugim omenil sodelovanje med Luko Koper in luko Tianjin na severu Kitajske, ki je četrta navečja kitajska Luka. Predsednik uprave Luke Koper Robert Časar se je prav danes srečal s predsednikom skupine Tianjin Port in se dogovorila za podpis pisma o nameri nadaljnega sodelovanja.", "title": "Vizjak krepi sodelovanje", "keywords": "Gospodarstvo", "lang": "slovenian"}
{"body": "Aha Skupina je za Muro plačala zadnji del kupnine v višini 1,8 milijona evrov in dobila tudi 4,4 milijona od skupno 5,8 milijona evrov državne pomoči, je povedala solastnica Aha Skupine Mojca Lukančič. Plačali so zadnji del kupnine za Muro. Aha Moda iz Aha Skupine je danes plačala še blagovne znamke Mure in opremo ter končala leto in pol trajajoči nakup zdravega jedra Mure , ki ga je 29. avgusta na dražbi kupila za 9,653 milijona evrov. V prodajnem paketu so bili družba Mura in partnerji, ki vključuje družbo Mura EHM Evropska hiša mode, Zagrebško družbo Mura, trgovina in storitve, blagovni znamki Mura in e.mura, nepremičnine na matični lokaciji Plese v Murski Soboti ter proizvodne, pomožne, informacijske in drugo opremo. V družbah Mura in partnerji ter Aha Moda, ki se bosta prihodnje leto združili v Aha Muro, je zdaj zaposlenih 1563 delavcev, prav toliko pa jih mora imeti novi lastnik zaposlenih za nedoločen čas, da mu pripada omenjena subvencija. Drugi del subvencije bo dobil prihodnje leto.", "title": "Plačali še 1,8 milijona evrov za Muro", "keywords": "aha;moda;skupine;mura;mojca;lukančič;blagovna;znamka;ehm;evropska;hiša;mode;e.mura;plese", "lang": "slovenian"}
{"body": "Boštjan Šoba, soobtožen v primeru Šuštar, se na sojenju zaradi zlorabe uradnega položaja ni želel zagovarjati. Zagovornik Šobe Jure Snoj je predlagal izločitev sodnice Dejane Fekonja, ker je sodila že Šuštarju. Sodnica je njegov predlog zavrnila, ker bo Šuštar v tem primeru vabljen kot priča. Šoba je nato nasprotoval temu, da bi ga zastopal Snoj, saj ni uspel s predlogom, da bi sojenje končali v eni obravnavi. Sodnica mu je odvrnila, da \"tako po domače na sodišču ne delajo\", in torej dogovora ne bo, ampak lahko skrajšajo postopek. Prav tako po njenih besedah člen v zakonu o kazenskem postopku, ki bi predvideval dogovor, da bi se zadeva prej zaključila, ne obstaja. Šobi so začeli soditi že pred leti, a je leta 2005 v času sojenja odšel na službeno pot v Kanado, od koder se ni vrnil. Sodišče je zato postopek proti njemu izločilo in mu danes začelo soditi ločeno. Obramba je podala ugovor tudi nad nekoliko spremenjeno obtožnico. Okrožna državna tožilka Jožica Boljte Brus je pojasnila, da je bila sprememba potrebna, saj je bil Šoba po odhodku v Kanado izločen iz sodnega postopka. Ob tem je dodala, da je Šoba zaradi tega \"na boljšem\", saj je tožilstvo zaradi zastaranja moralo umakniti obtožbo o kaznivem dejanju napeljevanja k zlorabi položaja in ponareditvi listin. Sodnica je odločila, da se spremenjeno obtožnico dopusti. V obtožnici Šobi očitajo, da je sodeloval pri tem, da je ministrstvo za gospodarstvo na podlagi razpisov iz leta 1998 in 1999 podjetjem podeljevalo sredstva v zameno za to, da se del sredstev nato vrne Šobi in nekdanjemu državnemu sekretarju na ministrstvu za gospodarstvo Borisu Šuštarju. Kot je navedla Boljte Brusova, je Šoba na računalniku vodil evidenco prijavljenih družb na razpise, v datotekah pa naj bi imel tudi zapisano, koliko denarja bodo morali odstopiti. Del zneska, pridobljenega na razpisu, se je po navedbah iz obtožnice vračalo s pomočjo Šobovega podjetja GSP, ki je izdajalo fiktivne račune za nikoli opravljene storitve. Podjetje GSP je nato denar nakazovalo na Šuštarjev račun. Šoba je dejal le, da so obtožbe v nasprotju z dejstvi, a se ni zagovarjal, zato se je začelo z branjem njegovih izpovedb iz prejšnjih postopkov. Na sojenju leta 2005 je navedbe zanikal, obtožbi pa je očital, da je neustavna.", "title": "Šoba brez zagovora", "keywords": "Boštjan Šoba;sojenje;Boris Šuštar", "lang": "slovenian"}
{"body": "Šejki so namreč na dobri poti, da pri bankah dosežejo reprogramiranje 24 milijard dolarjev dolga družbe Dubai World, ki je na čelu večine dih jemajočih gradbenih projektov v emiratu. Pogajanja so trajala več mesecev, reprogramiranju pa je zaenkrat pritrdila več kot polovica bank upnic. Gre predvsem za velike tuje banke, šejki pa bodo morali zdaj prepričati še manjše lokalne bankirje, ki se bojijo, da bodo na račun tujih bank ostali brez svojega kosa pogače. Z reprogramiranjem kreditov pa težav še zdaleč ne bo konec. Dubaj so zaradi krize namreč zapustili mnogi investitorji in potencialni kupci stanovanjskih in poslovnih površin, med drugim tudi Donald Trump. A investitorje nujno potrebujejo, sam emirat bo gradbincem namreč težko pomagal, saj skupni dolg Dubaja znaša že 109 milijard dolarjev. Kljub vsemu pa se šejki svojim arhitekturnim sanjam ne bodo kar tako odpovedali, saj se računajo z naravnost neverjetnimi gradbenimi podvigi še nekajkrat zapisati v Guinnessovo knjigo rekordov. Poglejte, katera dubajska arhitekturna čudesa trenutno čakajo na večji kup denarja! Dubai Towers. Kompleks štirih nebotičnikov zaradi krize trenutno čaka boljše čase. Končna velikost nebotičnikov je sicer še skrivnost, ugiba pa se, da naj bi najvišji presegel 400 metrov, ostali pa bodo višji od 300 metrov.", "title": "V bankrotiranem Dubaju bodo znova gradili", "keywords": "Dubaj;kriza;bankrot;narava;arhipelag", "lang": "slovenian"}
{"body": "Skoraj 30 let smo trošili več, kot bi smeli, poleg hiperpotrošnje pa je evro na rob propada pripeljala zgrešena fiskalna politika, meni ameriški zgodovinar Ivan T. Berend. Kljub temu se bo Unija iz krize izvila do konca letošnjega leta, je prepričan. Skorajšnji zlom evra in posledično tudi Evropske unije je po Berendovem mnenju povzročilo preveliko podrejanje neoliberalnim idealom ter gonji po zaslužku. Ivan T. Berend, ugledni predavatelj kalifornijske univerze UCLA, je na gostovanju v Sloveniji obiskal Ljubljano. Na predavanju na fakulteti za upravo je predstavil svoje videnje razlogov za evropsko ekonomsko krizo, skorajšnji zlom evra ter vizijo prihodnosti Evropske unije. Berend je poudaril, da ZDA še zdaleč niso edini krivec za krizo. Poudarja, da je še vsaj deset evropskih držav prav tako odgovornih za nastanek trenutne situacije, tudi skozi prevzem idej potrošniškega kapitalizma in čezmernega zadolževanja. Kriza posledica neodgovornosti in podleganju ameriškim sanjam Kot piše v svoji najnovejši knjigi Bolt From The Blue, je zlom banke Lehman Brothers pripeljal do kolapsa leta 2008, razlog za to pa je neodgovornost v primeru Islandije neodgovorno bančništvo, v Grčiji neodgovorna vladna poraba javnoproračunskih sredstev, na Irskem neodgovorna potrošnja, podobni nastavki pa so se zasejali po vsej Evropi, je prepričan Berend. Kot pravi Ivan T. Berend, je EU državam najprej pustila, da malo trpijo . Pri tem poudarja, da gre predvsem za tiste države, v katerih je bil bančni sektor najbolj neodgovoren Islandija, je bila država izredno zapravljiva in neučinkovita Grčija ter so si gospodinjstva prehitro nabrala dolgove. Sem po njegovem mnenju spadata Velika Britanija in Litva, v katerih so se dolgovi gospodinjstev v zadnjih desetletjih povečali za trikrat Velika Britanija ali kar za petkrat Litva. V Evropi so se zasejale ameriške sanje , in medtem ko vsak Američan ne živi v svoji hiši, se hiperpotrošnja ter življenje onkraj lastnih možnosti v Evropi vse bolj razraščata, gospodinjstva pa pridejo prej ali slej do točke, ko se ne morejo kosati z izdatki, tako je finančni zlom le logična posledica tovrstne napačne logike, izpostavi Berend. V letu 2008 je tako celoten razviti svet padel v globoko recesijo, ki je nastala zaradi finančne panike in likvidnostne krize, ki sta jima sledili še bančna kriza in kriza zadolženosti držav na evropski periferiji, je še prepričan. Finančni trg se krepi, gospodarstvo ugaša Poleg dejstva, da porabimo precej več, kot proizvedemo, je skupno valuto domala pokopalo dejstvo, da sicer živimo v globalnem svetu, a je ta svet vso svojo trdnost postavil na preveč neoliberalne ekonomske temelje ter privolil v podrejenost ekonomski in bančniški logiki. Zaradi zloma enega člena se tako ruši celoten sistem, kot hiša iz kart, opozarja Berend. Sodobni kapitalizem se je preoblikoval v zadnjih tridesetih letih. Če je bila do leta 1970 v industriji zaposlena polovica ljudi, jih je bila leta 2000 v industriji zaposlena le peščica 18 odstotkov. Industrija se krči, krepijo in kot požar pa se širijo ter razraščajo finančni, zavarovalniški in nepremičninski trgi Finance Insurance Real Estate. Finančne koristi upravljajo ekonomijo in ne proizvajajo delovnih mest ter prosperitete, težava pa je nastala s podleganjem praksi skladov tveganega kapitala hedge skladov. Porabljal se je le denar strank. V primeru dobička so si tako banke izplačevale od 20 do 40 odstotkov prihodka, neuspeh pa je bil vedno v škodo le strank samih. S tveganjem bank se je začelo preigravanje z denarjem komitentov, vse bolj pa se je izgubljal zdravi temelj nekdaj trdnega evra. Privatizirali so dobičke, ko pa so bankrotirali, je bila izguba porazdeljena med davkoplačevalce. To je nesprejemljivo in se niti ne sklada z ideologijo svobodnega trga, pravi Berend. Več krmarjev ne more usklajeno voditi evrske barke Med večjimi slabostmi evra navaja Berend tudi dejstvo, da imamo sicer enotno valuto, a so fiskalne politike v rokah posameznih članic evrskega območja, ki pa niso vse enako gospodarsko razvite, z enakimi kulturnimi nastavki ter enako sposobne voditi dobro ekonomsko politiko, zato je postalo evroobmočje nestabilno, neenakomerna razporeditev ekonomskih zmožnosti pa še veča prepad med državami. Približno devet držav je letos vstopilo že v drugo recesijo, tu pa je pomembno, da se čim prej vzpostavi normalna dvo- do triodstotna rast, je prepričan Berend, ki verjame, da se bo to v enem ali dveh letih dejansko tudi zgodilo. Najpomembneje pa je, da se uvede neke vrste skupna fiskalna politika, ki bo prinesla stroga pravila glede proračunskega dolga in zadolženosti države in skrbela, da se ta pravila tudi spoštujejo. Ivan T. Berend Foto Thinkstock Evropo je treba postaviti na trdne temelje Kljub vsemu je stanje v Evropi mogoče rešiti. Rešitev vidi v nadaljnji evropski integraciji, strogem nadzoru nad finančnim sistemom in kombinaciji varčevanja ter spodbud gospodarstvu. Potrebna je vrnitev k regulativnim trgom, tak trg pa je varen. Evropska unija je začela uvajati ostrejše regulative, kar je korak v pravo smer, je prepričan Berend, a bo treba poleg zategovanja pasu, ki je nujno, za trajni uspeh izobraziti tudi prebivalstvo. Fiskalni pakt ne gre dovolj daleč, primerna rešitev bi bila fiskalna unija, poudarja Berend, a priznava, da bi to pomenilo ustanovitev Združenih držav Evrope , kar za večino držav v tem trenutku ni sprejemljivo. Najpomembneje pa je, da se uvede neke vrste skupna fiskalna politika, ki bo prinesla stroga pravila glede proračunskega dolga in zadolženosti države in skrbela, da se ta pravila tudi spoštujejo, meni Berend. Politika se mora tako postaviti na trdnejši nogi zmernosti in gospodarske rasti. 20 oziroma 30 let ste trošili več, kot bi smeli, zato bo treba sedaj pogoltniti grenko tableto spoznanja, da lahko ljudje porabimo le toliko, kolikor si lahko privoščimo, dodaja Berend. Berend je prepričan, da bo Evropska unija iz krize prišla do konca leta 2012, izkušnja pa bo Unijo le utrdila in izboljšala. Foto Thinkstock Islandija je edina država, ki je kaznovala bančni sektor. Tam so vodilni vseh treh glavnih bank v zaporu, pa tudi nekateri politiki. Ampak to je edini primer, v vseh ostalih državah se verjetno to ne bo zgodilo, meni Berend. Leto 2012 leto rešitve? Evropska unija bo po njegovem mnenju iz krize izplavala do konca leta 2012, a bodo nekatere države denimo Grčija, Portugalska, Italija še dolga leta pestile težave, nekatere pa lahko pod temi pritiski naposled tudi klonejo ali celo izstopijo iz Unije. Pod vprašaj postavlja tudi nadaljnje članstvo evroskeptične Velike Britanije in nacionalistične Madžarske. Če katera od teh odide, bo EU še toliko boljša, je prepričan, saj bo le tako prišla Evropska unija iz krize trdnejša in močnejša, kot je bila pred njo. Pri EU gre za postopen razvoj, ampak če bomo imeli jedro, ki bo dobro delovalo, se mu bodo pridružile tudi druge članice, pravi Berend. Gradualizem in Evropo dveh hitrosti vidi kot edino pot, po kateri lahko Evropa napreduje. V sedanjem času ni niti Nemčija niti katera druga gospodarska sila v Evropski uniji dovolj močna, da bi obvladovala ekonomijo, skupaj pa je Unija velesila, v kateri so vsi členi varni in trdni, posamično pa te trdnosti in varnosti ne more biti, poudarja Berend. Glede Slovenije se mu zdi zanimivo, da nekdanje komunistične države sploh niso v globoki krizi. Slovenija ima po njegovem mnenju povsem drugačno zgodovinsko ozadje kot preostala Vzhodna Evropa, ker je bila del razvitega dela avstro-ogrske monarhije, imela relativno dobro delovno etiko in solidne življenjske navade. Slovenija se bo izkopala skupaj z Evropsko unijo, seveda pa bo morala prej izboljšati konkurenčnost, kar pa je problem celotne Evropske unije, dodaja Berend. Spremljajte 24ur.com na Facebooku in Twitterju!", "title": "Kriza bo Evropo utrdila, poleg besed so potrebna dejanja", "keywords": "berend;ekonomija;kriza;finance;finančna;zgodovina;zgodovinar;evro;fiskalna;politika", "lang": "slovenian"}
{"body": "Maribor - Lekarne Maribor, ki letos obeležujejo 50-letnico, so lansko poslovno leto sklenile s čistim presežkom prihodkov nad odhodki v višini 577.000 evrov, kar je slabih 38.000 evrov manj kot leto prej. Skupno so lekarne lani imele 46,6 milijona evrov prihodkov, kar je slab odstotek manj kot leto prej, je za STA pojasnila direktorica lekarn Anita Vrabič. Lekarne Maribor, ki imajo okoli 175 zaposlenih in so lani za naložbe namenile 441.000 evrov, poleg poslovne dejavnosti izvajajo številne promocijske in preventivne aktivnosti. Tako so v maju v lekarnah potekali brezplačni pregledi kože v sodelovanju z oddelkom za plastično in rekonstruktivno kirurgijo Univerzitetnega kliničnega centra Maribor. Zdravniki so pregledali 63 ljudi, od tega so devet oseb napotili na nadaljnje preiskave v bolnišnico. V jubilejnem letu Lekarne Maribor uvajajo spletno lekarno, to soboto skupaj s hčerinskima podjetjema Farmadent in Marifarma organizirajo 6. dan Lekarn Maribor, ki bo potekal na Trgu svobode v Mariboru, prihajajoči teden pa še teden odprtih vrat. V tem tednu bodo v lekarnah med drugim opravljali brezplačne meritve krvi. Čez poletje se bodo posvetili aktivnostim za otroke, v jeseni pa starejšim, so sporočili iz Lekarn Maribor. \"Jubilej za nas ni le navaden dan v koledarju, je pomembna obletnica povezovanja ljudi in ustanove kot celote. Zato bomo v letu, ko slavimo, skozi številne dogodke delovali povezovalno, skozi stroko in izkušnje, saj je naloga nas farmacevtov skrb za človeka in njegovo zdravje,\" je v zvezi s tem na današnji novinarski konferenci v Mariboru dejala Vrabičeva.", "title": "Mariborske lekarne lani z dobrega pol milijona evrov presežka", "keywords": "gospodarstvo;ekonomija", "lang": "slovenian"}
{"body": "Koper - Koprsko okrožno sodišče je zavrnilo tožbeni zahtevek Luke Koper, ki je od nekdanjega predsednika uprave Luke Koper Bruna Koreliča zaradi domnevnega oškodovanja pri prodaji delnic Autocommercea zahtevala 722.791 evrov odškodnine. Luka Koper bo morala poravnati sodne stroške procesa, ali se namerava zoper razsodbo pritožiti, pa še ni znano. Koreličev odvetnik Miha Kozinc je o razsodbi koprskega sodišča dejal, da so od vsega začetka zastopali stališče, da ni bilo pri poslu v zvezi s prodajo delnic Autocommercea nič narobe. \"Šlo je za nagajanje in politično obračunavanje z mano, ker sem si kot občinski svetnik upal opozarjati na nečedne posle župana Borisa Popoviča,\" pa je za STA o tožbi dejal Korelič. Koliko bodo znašali sodni stroški, ki jih bo morala Luka Koper plačati zaradi izgubljene tožbe, v Luki Koper danes niso mogli odgovoriti, ker sodba še ni pravnomočna. Uprava družbe tudi še ni sprejela odločitve o vložitvi pritožbe. \"Verjamem, da jih bo srečala pamet in ne bodo zapravljali dodatnega denarja za odvetnike,\" je v zvezi z morebitno pritožbo dejal Korelič. Podobnega mnenja je tudi Kozinc. \"Glede na potek postopka mislim, da ni nikakršne osnove za to,\" je pojasnil. Luka Koper je v tožbi od Koreliča zahtevala 722.791 evrov odškodnine, za kolikor naj bi Korelič oškodoval družbo s prodajo 9,9-odstotnega deleža družbe Autocommerce leta 2005. Luka Koper je delnice Autocommercea kupila leta 2003 od Slovenske odškodninske družbe, in sicer po ceni 4788 nekdanjih tolarjev na delnico, februarja 2005 pa je delnice prodala družbi Fins po ceni 5500 tolarjev za delnico. Po mnenju uprave in nadzornega sveta je bila prodajna cena v letu 2005 nižja od dejanske vrednosti posamezne delnice. Družba Protej, v kateri so združeni vodilni delavci ACH, je junija istega leta v prevzemni ponudbi namreč ponujala 6100 tolarjev za delnico. Upravo Luke Koper je leta 2008, ko je bila na sodišče vložena tožba, vodil Robert Časar, nadzorni svet pa koprski župan Boris Popovič. Tako Časarja kot Popoviča je nadzorni svet Luke Koper z njunih funkcij odstavil junija letos. Odvetnik Franci Matoz, ki je Luko Koper zastopal v omenjeni tožbi, je po navedbah predsednika uprave Luke Koper Gregorja Veselka sodelovanje z Luko Koper kmalu menjavi v vrhu Luke Koper prekinil.", "title": "Luka Koper izgubila tožbo zoper Bruna Koreliča", "keywords": "gospodarstvo;ekonomija", "lang": "slovenian"}
{"body": "Domžale - V Skupini Helios so včeraj predali namenu tri velike naložbe in na Količevem odprli vrata najsodobnejšega avtoreparaturnega centra, kjer bodo po besedah predsednika uprave Heliosa Domžale Uroša Slavinca na enem mestu združili razvojne, prodajne in izobraževalne kapacitete avtoreparaturnega programa. Tudi avtoreparaturne premaze na vodni osnovi bodo poslej izdelovali v novem obratu za vodne premaze na Količevem. Skupna naložba v vrednosti 14 milijonov evrov naj bi Helios v približno dveh letih popeljala iz petnajsterice med prvo deseterico izdelovalcev barv in premazov v Evropi. Tretja včeraj odprta naložba je center za kovinske premaze v Preski pri Medvodah. Novi naložbi v Tovarni barv, lakov in umetnih smol Količevo sta odprla gospodarska ministrica Darja Radić in Uroš Slavinec. Slavinec je med drugim dejal, da niso nikoli obžalovali, da se niso tajkunizirali in so ščitili firmo. Je pa dodal, da si želijo miru in stabilnega poslovanja, pri čemer jih motijo prepiri v politiki, skrbi pa jih kriza v Zvonu. Skupina Helios se že danes uvršča v prvo tretjino največjih proizvajalcev premazov na svetovni lestvici in med 15 največjih v Evropi. V več kot 30 podjetjih v 17 državah zaposluje približno 2600 delavcev in svoje izdelke trži v 45 državah sveta. V lanskem letu je Skupina Helios prodajo povečala za štirinajst odstotkov, letos načrtujejo desetodstotno rast prihodkov. anita.vosnjak@dnevnik.si", "title": "Helios si utira pot med prvih deset izdelovalcev barv v Evropi", "keywords": "gospodarstvo;ekonomija", "lang": "slovenian"}
{"body": "Na primorski avtocesti zaradi prometne nesreče prihaja do zastojev. Zaradi prometne nesreče je na primorski avtocesti zaprt počasni pas med Divačo in Kozino proti Kopru. Zastoji so na cestah Koper–Izola in Šmarje–Dragonja ter Trebnje–Karteljevo. Na mejnem prehodu Obrežje morajo vozniki tovornih vozil pri izstopu iz države čakati eno uro. Pred prazniki je promet povečan predvsem iz urbanih središč proti turističnim krajem ter na mejnih prehodih s Hrvaško. V nedeljo, 2. maja, bo promet povečan iz smeri Primorske in Gorenjske proti Ljubljani. Prepoved prometa tovornih vozil, katerih največja dovoljena masa presega sedem ton in pol, bo veljala 1. in 2. maja med 8. in 21. uro. Dela na cesti Na regionalni cesti Črnomelj&minus,Dolenjci v Črnomlju na Ločni cesti je zaradi vzdrževalnih del polovična zapora do 5. maja med 7. in 17. uro. Na regionalni cesti Latkova vas–Trbovlje&minus,Bevško v Trbovljah od Zgornjih Trbovelj do Trga Svobode je zapora v smeri Bevškega zaradi preplastitve cestišča do 15. junija, obvoz je po Obrtniški in Rudarski cesti.", "title": "Na Primorskem že zastoji", "keywords": "prometna nesreča;nesreča;primorska;regija;področje", "lang": "slovenian"}
{"body": "Vztrajajo pri izbiri Meteorita Univerza v Mariboru kljub drugačni odločitvi državne revizijske komisije vztraja, da bo stavbo nove medicinske fakultete gradil Meteorit. Glavni tajnik univerze Boštjan Brumen tako zatrjuje, da je tudi vnovično ocenjevanje petih ponudb pokazalo, da je Meteoritova najugodnejša. Kot je dejal, omenjena družba med drugim ponuja bistveno daljše garancije kot preostali ponudniki. Tako menijo, da bi se gradnja, če bi ostalo pri optimističnem scenariju, lahko začela še letos. Brumen je tako prepričan, da je bila že prva odločitev univerze skladna z evropsko zakonodajo. Da bi preverila pravilnost svoje odločitve, pa so naročili tudi neodvisna pravna mnenja. Povedal je še, da je bila po njihovem mnenju tudi zamenjava v konzorciju Meteorit, Alpine Bau in CPM izpeljana na legalen način in ni kakorkoli sporna. Ob koncu pa je Brumen izjavil še, da je bila njegova izjava neuradna, saj mu pravila evropskih strukturnih skladov v tem primeru prepovedujejo dajanje uradnih izjav. CPM med postopkom izločen Kot je znano, je državna revizijska komisija razveljavila odločitev univerze, ki je med petimi kandidati za gradnjo nove stavbe medicinske fakultete izbrala konzorcij Meteorit, Alpine Bau in CPM. Po oceni revizorjev odločitev ni bila veljavna, saj sta vodilna partnerja Meteorit in Alpine Bau med postopkom izbire iz konzorcija izločila podjetje CPM, ki mu je grozil stečaj in ga nadomestila z drugim partnerjem.", "title": "Univerza v Mariboru mimo mnenja državne revzijske komisije", "keywords": "Gospodarstvo", "lang": "slovenian"}
{"body": "Evropska komisija v dvomih glede Apekovih trditev Evropska komisija od Apeka zahteva podrobnejšo analizo glede morebitnega skupnega prevladujočega položaja mobilnih operaterjev Mobitela in Simobila. Agencija za pošto in elektronske komunikacije namreč ugotavlja, da veleprodajni trg dostopa do klicev in posredovanja klicev iz mobilnih javnih omrežij pri nas ni učinkovito konkurenčen, saj imata omenjena operaterja t. i. skupni prevladujoči položaj, s čimer lahko preprečita dostop na tržišče oziroma do mobilnih omrežij drugim operaterjem. V zvezi s tem so tudi obvestili Evropsko komisijo. Evropska komisija je Apeku v pismu odgovorila, da da ima na podlagi razpoložljivih informacij resne dvome o domnevnem prevladujočem položaju Mobitela in Simobila na slovenskem grosističnem trgu mobilnih telekomunikacij. Komisija je poudarila, da mora biti za ugotovitev skupnega prevladujočega položaja dveh operaterjev izpolnjena vrsta meril in Apek pozvala, da predloži pojasnila o teh vprašanjih ter dodatne podatke o trgu. Po besedah Martina Selmayrja, predstavnika komisarke za informacijsko družbo, gre za enega težjih primerov v evropski zakonodaji. Apek ima za predložitev dva meseca časa. Apek vztraja pri svojem Na omenjeno pismo so se na Apeku že odzvali, in sicer so ponovno zatrdili, da imamo trenutno v Sloveniji z vidika mobilnih omrežij dvopol, zaradi česar je nadaljnja regulacija za dostop do mobilnih omrežij po njihovih besedah nujna. Kot primer navajajo primer T-2 in Tušmobila, ki sta kot novinca na trgu želela prehodno gostovati v Mobitelovem ali Simobilovem omrežju, a nista bila dobrodošla. Agencija sicer redno opravlja analize trgov, ugotavlja operaterje s pomembno tržno močjo in določa ukrepe za zagotavljanje konkurenčnosti. V dveh mesecih, ki so jih dobili na razpolago od komisije, nameravajo pridobiti mnenja še drugih regulatorjev.", "title": "Apek nad domnevni mobilni monopol", "keywords": "mobitel;simobil", "lang": "slovenian"}
{"body": "Praga - Češka bo uvedla enotno stopnjo davka na dodano vrednost (DDV) v višini 17,5 odstotka, je danes sklenil parlament v Pragi. Cilj bodo dosegli v dveh korakih: najprej bodo zvišali zdajšnjo znižano stopnjo DDV, zatem pa leta 2013 znižali splošno stopnjo DDV, ki zdaj znaša 20 odstotkov. Znižana stopnja DDV je zdaj določena pri 10 odstotkih. Z letom 2012 jo bodo zvišali na 14 odstotkov in z letom 2013 na končnih 17,5 odstotka. Splošna stopnja DDV pa bo prihodnje leto še ostala pri 20 odstotkih in se bo z letom 2013 znižala na 17,5 odstotka, je poročala avstrijska tiskovna agencija APA. Opozicijski socialdemokrati in komunisti so predlog ostro kritizirali, saj bo odprava znižane stopnje DDV pomenila predvsem podražitev hrane, zdravil in stanovanj. Tudi vstopnice za kulturne in športne prireditve, knjige in tiskani mediji bodo po novem obdavčeni bolj. Socialdemokrati so odločeni, da v senatu, kjer premorejo absolutno večino, izglasujejo veto na sprejeti zakon. Vendar pa lahko parlament veto senata preglasuje, na kar desnosredinska vlada konservativnega premiera Petra Necasa tudi računa. V 200-članskem spodnjem domu ima koalicija udobno večino 115 glasov. Necas je ukrep pojasnil z besedami, da Češka potrebuje reforme. Z višjo stopnjo DDV na blago in storitve, ki je zdaj obdavčeno po znižani stopnji DDV, namerava vlada financirati reformo pokojninskega sistema. Ta predvideva izločitev dela socialnega zavarovanja v zasebne sklade, pri čemer bo v državnem sistemu začasno nastal primanjkljaj.", "title": "Češka se je odločila za uvedbo enotne stopnje davka na dodano vrednost", "keywords": "gospodarstvo;ekonomija", "lang": "slovenian"}
{"body": "Slovo od potratnih, velikih in dragih avtomobilov Ikona ameriškega avtomobilizma General Motors je na sodišču vložil predlog za postopek stečajne zaščite. Ta bo trajal od 60 do 90 dni, v tem času pa bodo doma zaprli enajst tovarn, brez dela pa bo ostalo 21.000 delavcev. Iz stečajnega postopka bo izšlo kot novi General Motors, ki bo nase prevzel premoženje nekdanjega podjetja - ta pa bo počasi likvidiran. Čeprav bo država iz 700 milijard dolarjev vrednega sklada za boj proti finančni krizi ameriškemu avtomobilskemu proizvajalcu dala še 30 milijard posojila, s čimer se vsota do zdaj odobrenih posojil približuje 50 milijardam dolarjev, gre podjetje v stečaj. Danes popoldne ga bosta tudi uradno napovedala ameriški predsednik Barack Obama, zatem pa še predsednik in generalni direktor General Motorsa Fritz Henderson. To bo tretji največji stečaj v ameriški zgodovini za propadom Lehman Brothersa in telekomunikacijskega velikana WorldCom. Adijo potratnim, pozdrav varčnim Kot so sporočili iz Bele hiše, bo General Motors odpustil 34 odstotkov delovne sile, do jeseni 2010 pa bodo ukinili 2.600 trgovin oziroma predstavništev, tudi v Belgiji, na Poljskem, v Španiji in Veliki Britaniji. Novi General Motors, ki bo nastal po stečajnem postopku, bo ohranil modele avtomobilov chevrolet, cadillac, buick in GMC, proizvajati pa bo nehal saaba, hummra, pontiaca in saturna. Novi General Motors bo nase prevzel obvezo, da začne proizvajati nov model majhnega varčnega avtomobila, ki ga bodo izdelovali v eni izmed treh tovarn, ki bodo mirovale. Ob novem zagonu bi tako moralo biti podjetje sposobno delovati brez izgube in dobička, če bo prodalo deset milijonov avtomobilov letno. Zdaj je avtomobilski gigant deloval z ničelnim rezultatom, če je prodal najmanj 16 milijonov avtomobilov letno. General Motors so ustanovili 27. septembra leta 1908 v Detroitu. Pod vodstvom Alfreda Sloana je podjetje postalo vodilno tako v izdelavi prestižnih vozil, kot je cadillac, kot družinskih vozil, ki so jih oglaševali s sloganom Avto za vsak žep in namen . Podjetje je sredi petdesetih let prejšnjega stoletja zaposlovalo 514.000 delavcev. Proizvedli so polovico vseh avtomobilov v ZDA, njihova prodaja pa je bila dvakrat višja, kot jo je imel v tistem času njihov največji konkurent Standard Oil. Tako ni presenetljivo, da se je reklo Kar je dobro za General Motors, je dobro tudi za državo zapisalo v leksikon. Od leta 1931 do 2007 so bili v 77 državah vodilno svetovno podjetje. Leta 2008 je General Motors zaposloval 244.500 ljudi, avtomobile buick, cadillac, chevrolet, GMC, GM daewoo, holden, hummer, opel, pontiac, saab, saturn, vauxhall in wuling pa so izdelovali in prodajali v 140 državah po svetu. V stečaj so giganta pripeljali visoki stroški proizvodnje, majav kreditni trg in zmanjšano povpraševanje potrošnikov. Lani je pridelal 30 milijard izgube. Upi za prihodnost so visoki Ameriška vlada si bo prizadevala, da bo novi General Motors znova postal stabilno podjetje, ki bo prispevalo h gospodarski rasti in zaposlovanju brez vpletanja vlade. Ta bo sicer še vedno imela glavno besedo pri imenovanju novih članov upravnega odbora. Pravico do imenovanja enega direktorja bodo imeli sindikat avtomobilske industrije UAW ter vladi Kanade in province Ontario.Večinski lastnik bo vlada V spodnjem videoposnetku si oglejte oglas za avtomobile General Motorsa iz leta 1958. Kot smo pred dnevi že poročali, so se upniki General Motorsa strinjali z 10-odstotnim lastniškim deležem novega podjetja v zameno za 27 milijard dolarjev dolga. Svoj lastniški delež bodo lahko naknadno, po ugodnejši ceni, povišali še za dodatnih 15 odstotkov. Ameriška vlada bo dobila v novem General Motorsu 60-odstotni delež, 8,8 milijarde dolarjev terjatev in prednostnih delnic. Vladi Kanade in Ontaria bosta dobili 12-odstotni delež in 1,7 milijarde vrednih terjatev in prednostnih delnic.", "title": "Po sto letih konec zgodbe General Motorsa", "keywords": "General Motors stečaj", "lang": "slovenian"}
{"body": "Na evropskih borzah nova podražitev bančnih delnic Rast, ki je na Ljubljanski borzi razveseljevala prejšnji teden, se ni nadaljevala. Indeks SBI20 se je v ponedeljek znižal za 0,6 odstotka. Največ, okrog dva odstotka, so padle delnice Telekoma, Gorenja in Intereurope. Telekom, ki je bil prejšnji teden najdonosnejši papir enotni tečaj se je povzpel za deset odstotkov, je ob 100 tisoč evrih prometa zdrsnil vse do 163,2 evra. Višji promet je bil le s Petrolom in seveda Krko, ki je bila s 386 tisoč spet daleč spredaj. Tečaja omenjenih delnic sta malenkost nižja, na koncu pa so se posli sklepali v plusu in pri dnevnem maksimumu, pri Krki pri 70 evrih, pri Petrolu pri 313. V prvi kotaciji se je zvišal le tečaj Lukinih delnic. Tečaji najprometnejših delnic KRKA -0,17 % 69,47 EUR PETROL -0,32 %311,30 TELEKOM -1,92 %264,61 NOVA KBM -0,26 % 11,65 ZAV. TRIGLAV +0,61 %19,92 SAVA RE +2,44 %14,70 Banka Lloyds naj bi imela dobiček Evropske borze nadaljujejo vzpon, ki se je začel pred tednom dni. V ospredju so še naprej bančne delnice, kar je posledica objav četrtletnih poslovnih rezultatov. Vlagatelji se ne menijo za to, da so dobički nazadovali, ampak pozdravljajo, da so nizko postavljena pričakovanja presežena. Dopoldne so se Lloydsove podražile za šest odstotkov. Sunday Times poroča, da bo imela banka, ki je v 43-odstotni državni lasti, v prvem letošnjem polletju dobiček. Dow prejšnji teden poskočil za 7,3 odstotka Prejšnji teden je bil na svetovnih trgih najboljši po marcu. Delniški indeks Dow Jones 8.743 točk je po štirih negativnih tednih poskočil za 7,3 odstotka. Ta teden bodo poslovne rezultate objavili American Express, Apple, Boeing, Coca-Cola, McDonald s in Microsoft, oči pa bodo zlasti uprte v 3M, ki izdeluje široko paleto proizvodov, zato bodo njegovi rezultati lep pokazatelj, v kakšnem stanju je gospodarstvo in če so najhujši časi v recesiji res za nami. T. O.", "title": "Na tujem sveža rast, pri nas ohladitev", "keywords": "Gospodarstvo", "lang": "slovenian"}
{"body": "Po odstopu Zdenka Pavčka je GZS dobila novega predsednika. To je postal direktor družbe Sinet Stojan Binder. Ministrica Darja Radić je že pred glasovanjem dejala, da računa na dobro sodelovanje. Skupščina Gospodarske zbornice Slovenije GZS je na izredni seji volila novega predsednika zbornice. Po odstopu Zdenka Pavčka sredi letošnjega julija so se za ta položaj potegovali Stojan Binder, Andrej Mate, Vasilij Prešern in Boštjan Šifrar. Uspelo je Binderju, sicer direktorju družbe Sinet. Izvoljen je bil v drugem krogu, dobil pa je 65 od 86 veljavnih glasov. Binder je v programu dela opozoril, da je svetovna gospodarska kriza prizadela tudi Slovenijo. Vlada je sicer pripravila izhodno strategijo, vendar jo izvaja prepočasi in premalo odločno, pri tem pa dodatno bremeni tudi gospodarstvo, je prepričan. Kot predsednik GZS si bo zato med drugim prizadeval za izboljšanje likvidnosti in razbremenitev gospodarstva ter internacionalizacijo podjetij in prehod v družbo inovacij. Stojan Binder Novi predsednik GZS bo to funkcijo opravljal do izteka štiriletnega mandata sedanje skupščine GZS in konstituiranja nove, torej najdlje do 29. maja 2011. Po preteku mandata je lahko ponovno izvoljen za predsednika GZS. Radićeva upa na dobro sodelovanje Ministrica za gospodarstvo Darja Radić je pred začetkom seje dejala, da si na čelu GZS želi nekoga, ki bo razumel pomen sodelovanja ministrstva in zbornice pri oblikovanju nove industrijske politike. Za sodelovanje na tem področju se je že dogovorila z generalnim direktorjem GZS Samom Hribarjem Miličem. Dogovorila sta se, da začneta ministrstvo za gospodarstvo in GZS to jesen sodelovati pri pripravi industrijske politike. Zbornica bo po njenih besedah v pomoč pri analitičnem delu.", "title": "Na čelu GZS po novem Stojan Binder", "keywords": "gzs;pavček;radić;hribar;milič", "lang": "slovenian"}
{"body": "Enoten nadzor nad bančnim sistemom v EU bo zaživel prihodnje leto, so se dogovorili voditelji članic EU. Enoten nadzor nad bankami je temelj bančne unije in pogoj za neposredno dokapitalizacijo bank iz stalnega reševalnega mehanizma ESM. Voditelji članic EU so dosegli dogovor o usmeritvi za vzpostavitev enotnega bančnega nadzora. Kompromis med Nemčijo in Francijo predvideva, da bo pravni okvir za enoten mehanizem nadzora dogovorjen do 1. januarja prihodnje leto, nadzor pa naj bi bil vzpostavljen v letu 2013. Francoski predsednik Francois Hollande je zadovoljen z dogovorom o časovnem načrtu za vzpostavitev enotnega bančnega nadzora v evroobmočju. Zadovoljna se je zdela tudi nemška kanclerka Angela Merkel, ki pa je opozorila, da bo za resnično delujoč nadzor potreben čas. Predsednik Evropske komisije Jose Manuel Barroso je pojasnil, da bo lahko ECB kot osrednji nadzornik neposredno posredoval v kateri koli od 6000 bank v evroobmočju, če bo to potrebno, a glavnino nadzora bodo še vedno opravljali nacionalni organi. Francoski predsednik Francois Hollande in nemška kanclerka Angela Merkel sta po drugi strani dejala, da bo ECB v določenih bankah nadzor izvajal neposredno, v drugih pa bodo to počeli nacionalni nadzorniki v navezi z ECB. Nekoliko drugačno tolmačenje je verjetno namenjeno predvsem domači javnosti, saj je bila Nemčija skeptična do enotnega nadzora nad vsemi 6000 bankami v evroobmočju. Voditelji EU pozivajo k takemu mehanizmu nadzora, ki bo kar najbolj odprt do vseh članic EU, ki bi želele v njem sodelovati, pri tem pa je bistvenega pomena dosledno upoštevanje celovitosti notranjega trga EU. Države, ki še niso prevzele evra, so se v prvih razpravah o enotnem nadzoru zbale, da bi dogovorjena pravila o nadzoru lahko škodila njihovim interesom. Med najglasnejšimi so bile Velika Britanija, Švedska in Češka, ki so grozile z uveljavljanjem veta. Prav zaradi teh pomislekov se je prvi dan vrha zavlekel dlje od pričakovanj. Nova pravila morajo namreč potrditi vse članice EU. Hollande je zadovoljen z dogovorom o bančnem nadzoru, Merklova pa opozarja na potreben čas. Foto Reuters Voditelji so zapisali, da je pomembno zagotoviti enake pogoje za tiste države, ki sodelujejo pri tem mehanizmu, in tiste, ki pri njem ne sodelujejo, ter dosledno upoštevati celovitost enotnega trga finančnih storitev . Ob tem je potrebna uravnotežena in sprejemljiva rešitev glede sprememb pri glasovanju ter odločanju v primerjavi s trenutno ureditvijo bančnega nadzora v uniji. Predsednik Evropskega sveta Herman Van Rompuy je danes poudaril, da gre pri teh vprašanjih bolj za pravni kot politični problem. Politična volja za to, da se najde ustrezne rešitve, po njegovih besedah obstaja, zato se bo našla tudi pravna rešitev. Podobno je menila tudi Merklova. Hočemo enotni nadzor in našli bomo pot, je povedala. V povezavi z naslednjimi fazami pri oblikovanju bančne unije skupnim skladom za zavarovanje bančnih vlog in skladom za reševanje bank voditelji pozivajo k čimprejšnjemu sprejetju določb o harmonizaciji nacionalnih okvirov za reševanje bank in zajamčene vloge na podlagi zakonodajnih predlogov Evropske komisije. Njihov sprejem je podlaga za začetek vzpostavljanja enotnega reševalnega mehanizma za banke. Skupni sklad za zavarovanje bančnih vlog, ki mu Nemčija za zdaj ni naklonjena, v sklepih ni omenjen. Enotni bančni nadzor je sicer pogoj za neposredno dokapitalizacijo bank iz stalnega reševalnega mehanizma ESM, s katero želi evroobmočje presekati gordijski vozel bančne in dolžniške krize. Glavno vprašanje kdaj bo mogoča neposredna dokapitalizacija bank, za zdaj ostaja brez odgovora. Ko bo vzpostavljeno učinkovito delovanje enotnega nadzornega mehanizma ... evroskupina pa bo opredelila merila, kaj učinkovito delovanje pomeni, je na to vprašanje odgovoril Van Rompuy. Foto Reuters Glede drugih stebrov institucionalnih sprememb v evroobmočju fiskalna, gospodarska in politična unija bodo voditelji natančni načrt potrdili na decembrskem vrhu. Tokrat so med drugim pozvali k premisleku o fiskalni zmogljivosti oziroma posebnem orodju za financiranje znotraj evroobmočja, ki pa ne bo v nikakršni povezavi s pogajanji o novem večletnem proračunu EU. Preučilo se bo tudi zamisel o tem, da bi članice evroobmočja z institucijami EU sklepale pogodbe, s katerimi bi se zavezale k reformam. Nemška ideja o superkomisarju, ki bi lahko imel pristojnost zavračanja predlogov nacionalnih proračunov, v sklepih vrha ni omenjena.", "title": "Enoten bančni nadzor bo začel delovati prihodnje leto", "keywords": "bančni;nadzor;esm;stalni;mehanizem;merkel;hollande;vrh;eu;voditelj", "lang": "slovenian"}
{"body": "Menedžer leta je postal direktor Term Olimia Zdravko Počivavšek. Po mojem mnenju imamo tri pravice in eno dolžnost. Delati, delati, delati, nato pa enkrat na mesec priti po plačo, je dejal Počivalšek.", "title": "'Delati, delati, delati ...'", "keywords": "manager;menedžer;leta;terme;olimia;zdravko;počivavšek", "lang": "slovenian"}
{"body": "V Poreču so morali s strehe restavracije rešiti 14-letnega Slovenca, ki se je povzpel na streho, ta pa je nato pod njim počila. 14-letnik je obvisel v zraku, pet metrov nad tlemi. Oče je 14-letnika, ki ima Downov sindrom, pustil spati v avtu pred recepcijo naselja Bellevue v Poreču, s 16-letno hčerko pa je odšel poizvedovat, ali imajo kakšen prost apartma. Fant se je prebudil, odklenil avtomobil in odšel na izlet, kot sam pravi. Povzpel se je na vrh hotela Rubin, kjer je na vrhu strehe restavracije zagledal luknjo. Gre v bistvu za prazen prostor med betonskim stropom in ploščami, ki so položene nekoliko nižje. \"Želel sem videti, kaj je v luknji. Splezal sem vanjo in se plazil. Bilo je zelo vroče in temno. Strah me je bilo, vendar nisem jokal. Naenkrat je nekaj počilo, noge so mi obvisele, z rokami pa sem se oprijemal strehe,\" za 24sata pripoveduje 14-letnik. Na srečo ga je le nekaj minut kasneje rešil zaposleni v hotelu Marko Licardo, ki pa mu je vodstvo hotela prepovedalo govoriti o dogodku. Fant je dobil le nekaj prask, dobra novica pa je, da se je oče naučil, da ga ne bo več puščal samega v avtu: \"Verjemite mi, da ga nikoli več ne bom pustil samega v avtu.\" Ko je namreč prišel nazaj do avta in ugotovil, da sina ni, sta s hčerko sprožila iskalno akcijo in šele po slabi uri je izvedel, da je sin zdrav.", "title": "Poreč: s strehe reševali Slovenca", "keywords": "poreč;mesto;vas;otrok;oseba;nesreča;nesreča", "lang": "slovenian"}
{"body": "Kadrovska gneča v energetskem bazenu Delali smo dobro, in to brez gospoda Kopača, brez gospoda Meha in brez gospoda Lahovnika, se je v oddaji Odmevi očitkov o slabem gospodarjenju branil odstavljeni direktor TEŠ-a Uroš Rotnik. Preklic odločitve nadzornikov o razrešitvi Uroša Rotnika z mesta direktorja TEŠ-a je v sredo po hitrem postopku zahtevala Agencija za upravljanje kapitalskih naložb, a je celjsko okrožno sodišče odločilo, da razlogov za zadržanje ni. O zahtevi agencije bo razpravljal nadzorni svet Holdinga slovenskih elektrarn. V dopisu jim namreč agencija očita, da niso spoštovali sklenjenih dogovorov in obvez o kooperativnem sodelovanju pri projektu TEŠ6. Spomnimo, da je nadzorni svet termoelektrarne prejšnji četrtek nepričakovano v petnajstih minutah zamenjal direktorja Uroša Rotnika in povzročil ogorčenje sindikatov v Šaleški dolini. Agencija za upravljanje kapitalskih naložb, ki naj bi po ponedeljkovih besedah premierja Boruta Pahorja in ministrice Darje Radič ugotovila, ali so pristojni ravnali zakonito in gospodarno, je sinoči, presenetljivo hitro svojo sodbo že sporočila. Zahtevala je takojšen preklic odločitve o razrešitvi Rotnika. Po drugi strani je na zahtevo enega izmed nadzornikov celjsko sodišče sklenilo, da ne bo zadržalo imenovanja novega direktorja Simona Tota. Rosvita Pesek je v Odmevih gostila Franc Rosca, člana nadzornega sveta Termoelektrarne Šoštanj, Uroša Rotnika, odstavljenega direktorja TEŠ-a, Janeza Kopača, direktorja Direktorata za energetiko na Ministrstvu za gospodarstvo ter Miho Juharta, profesorja na ljubljanski pravni fakulteti. Govorili so seveda o kadrovski gneči v šaleškem energetskem bazenu. Po mnenju pravnika Mihe Juharta je imenovanje in odpoklic uprave izključno v pristojnosti nadzornega sveta, mnenje agencije za upravljanje kapitalskih naložb pa je nezavezujoče. Sklep agencije je označil za nenavaden in dodal, da nima pravnih posledic. Janez Kopač je o nepravilnostih v TEŠ-u dejal, da so v družbi zamujali pri oddaji vloge za pridobitev gradbenega dovoljenja za hladilni stop, kar naj bi bil razlog za zamude pri gradnji in porast stroškov. Rotnik Kopač bi lahko pomagal, saj je bil minister za okolje Uroš Rotnik, odstavljeni direktor TEŠ-a, Kopačeve očitke zavrača in pravi, da je TEŠ vlogo za pridobitev omenjenega dovoljenja vložil septembra. Če bi Kopač želel pomagati, bi lahko gradbeno dovoljenje že imeli, saj je bil v prejšnjem mandatu minister za okolje, je še dejal Rotnik in dodal, da je Kopač tisti, ki ga gradnja šestega bloka ne skrbi. Rotnik je prepričan, da Kopač ne razmišlja o energetiki, ampak opravlja vodstveno in nadzorstveno vlogo. To po njegovem pomeni, da pregleduje račune, sponzorska sredstva ipd. Poudaril je, da je njegova ekipa delala dobro in uspešno, in to brez gospoda Kopača, brez gospoda Meha in brez gospoda Lahovnika. po njegovem zasebne zadeve.", "title": "Kopač Agencija si je privoščila velik spodrsljaj", "keywords": "Gospodarstvo", "lang": "slovenian"}
{"body": "Delavci Industrije usnja Vrhnika pravijo, da so bili o svoji usodi obveščeni samo preko medijev. Od države pričakujejo rešitev ali pa bodo šli na cesto.", "title": "Delavci ne vedo nič, uprava molči", "keywords": "iuv;industrija;usnja;vrhnika;stečaj;delavec;uprava;odpuščen", "lang": "slovenian"}
{"body": "Slovenija in Hrvaška naj rešujeta vprašanje Ljubljanske banke v duhu dobrega sodelovanja in medsebojnega zaupanja, meni nekdanji premier Borut Pahor. Po Pahorjevih besedah bi morali državi ohraniti odnose, ki so se po dogovoru o reševanju vprašanja meje bistveno izboljšali, pri odprtih vprašanjih, ki zadevajo LB, pa delovati v dobri veri in jih po potrebnem ne zapletati. Izjemnega pomena se mu tudi zdi, da se vladi, potem ko sta že imenovali svoja predstavnika za reševanje vprašanja varčevalcev LB, vzdržita vsakršnih izjav ali ravnanj, ki bi kakorkoli pokvarili vzdušje sodelovanja. Pahor je še dejal, da bi morali to okrepiti z rešitvijo, ki bo šla v duhu spoštovanja dunajskega sporazuma o nasledstvu iz leta 2001. Da ne bo iz muhe nastal slon Ob tem je opozoril, naj politika, da ne bo iz vprašanj, ki so po Pahorjevih besedah kljub svoji zahtevnosti absolutno obvladljiva, naredila problema, ki bi znal spomniti na strasti in čustva iz obdobja, ko je bilo med državama še odprto vprašanje Piranskega zaliva.", "title": "Pahor za sodelovanje in zaupanje", "keywords": "borut;lb;hrvaška;reševanje", "lang": "slovenian"}
{"body": "Ljubljana - Obravnava zoper znanega podjetnika Draga Šubica, ki ga tožilstvo obtožuje oškodovanja tujih pravic pri izbrisu zastavnih pravic na delnice družbe Blagovnica Bežigrad, naj bi se po več letih aprila le končala. Sodnica Metka Popivoda, zoper katero je oškodovanec v zadevi, direktor podjetja BT Invest Rudolf Bizaj, napovedal kazensko ovadbo zaradi suma nevestnega dela, ocenjuje, da bo mogoče obravnavo končati na naslednji glavni obravnavi, 9. aprila. Tako so nam včeraj pojasnili na ljubljanskem okrajnem sodišču, ko smo jih povprašali glede očitkov Bizaja, da sodnica z odločitvijo zavlačuje. Očitke je sprožila predvsem odločitev sodnice, da prekliče za v ponedeljek sklicano že deveto obravnavo. Kako bo aprila odločila, ni znano, a kot smo že poročali, je sodnica enkrat obtožbo zoper Draga Šubica že zavrnila, vendar je višje sodišče njeno sodbo razveljavilo. Predsednica sodišča Vesna Pavlič Pivk vse očitke, da sodnica zadevo zavlačuje, v celoti zavrača kot neutemeljene.", "title": "Tožba zoper podjetnika Draga Šubica naj bi se končala aprila", "keywords": "gospodarstvo;ekonomija", "lang": "slovenian"}
{"body": "Eles naj ne bi smel sodelovati pri upravljanju Družbi Talum in Talum B sta vložili tožbo proti Elektru Slovenija, največjemu lastniku Taluma, ki naj bi po njihovih trditvah kršil energetski zakon. Kot zatrjujejo v Talumu, je Eles, čeprav še ni opravil predpisane notifikacijske obveznosti, pridobil pooblastilo sodišča za sklic nove skupščine, ki naj bi potekala v tem času. Na skupščini pa je medtem prvi mož Elesa Vitoslav Türk že uspel doseči zamenjavo dveh članov zdajšnjega nadzornega sveta, Stanka Simoniča in Darinke Fakin, in s tem odpoklic aktualne uprave na čelu z Danilom Toplekom. Talum Sklepi skupščine nični Kot menijo v Talumu, so zaradi kršitev energetskega zakona vsi sklepi, sprejeti na današnji skupščini, nični. Kot opozarja prvi mož Taluma Danilo Toplek, obstaja nezdružljivost funkcij predsednika uprave Elesa in predsednika nadzornega sveta Taluma, ki ju opravlja Türk. Kot je znano, je Eles kot 80-odstotni lastnik Taluma že na avgustovski skupščini, na kateri je že želel zamenjati nadzornike, ostal brez glasovalnih pravic. Kot večinski delničar namreč ni vložil zakonsko predpisane notifikacije o pridobitvi kvalificiranega deleža. Talum Eles pri upravljanju Taluma nima kaj iskati Talum in Talum B s tožbo od sodišča tako zahtevata, da se Elesu kot delničarju prepove sodelovanje pri upravljanju družbe Talum. Kot navajajo, dejavnost Elesa ureja energetski zakon, ki osebam, pooblaščenim za vodenje poslov in upravljanje družbe Eles, prepoveduje sodelovanje pri vodenju poslov in upravljanju ter sodelovanje v nadzornih svetih oziroma drugih organih tistih družb, ki opravljajo drugo energetsko dejavnost na področju električne energije. Pri tem se Talum sklicuje tudi na pravno mnenje Inštituta za ekonomsko in korporativno upravljanje iz Maribora. Türk O tožbi ne vem nič Türk je v izjavi za medije sicer dejal, da o tožbi zoper Eles ne ve nič. Glede očitkov o nezdružljivosti funkcij pa je odvrnil, da je sodišče tisto, ki mu je naročilo pravico oziroma obvezo, da skliče skupščino družbe.", "title": "Talum s tožbo nad Eles", "keywords": "talum;eles", "lang": "slovenian"}
{"body": "Pri uporabi ognjemetov, še posebej raket, pomislimo tudi na to, da niso vsi ljudje enako navdušeni nad pokanjem pirotehnike, zakon je glede tega jasen. Ob novem letu v zrak spustimo ogromne količine denarja! Skrbno preberite navodila in jih strogo upoštevajte, natisnjena morajo biti na vsakem izdelku oziroma embalaži. Za vsak slučaj pripravite vedro vode in prvo pomoč! Rakete pod nebo spuščajte iz lanserja. Navpično jo postavite v prazno steklenico, snemite varovalko, preverite smer vetra, prižgite vžigalno vrvico in se takoj umaknite na varno! Prepovedana je predelava zaradi povečanja učinka ter lastna izdelava izdelkov, kot so doma narejene petarde, rakete, baterije, ognjemeti, vulkani, fontane, raketni kompleti in drugi pirotehnični izdelki. Raket in druge pirotehnike nikoli ne sprožajte v rokah. Prižgite z iztegnjeno roko, takoj odvrzite in se umaknite na varno. Previdno, da je ne boste odvrgli med ljudi ali na gorljive materiale ter povzročili hude poškodbe ali požar! Preberite še, kaj pravi Zakon o eksplozivih, ki omejuje uporabo ognjemetnih izdelkov v določenem časovnem obdobju in kako ravnati s kombiniranimi ognjemetnimi baterijami ter kako v primeru, če pirotehnika zataji.", "title": "Naj poka varno!", "keywords": "ognjemet;ogenj;požar;preventiva;varnost;zaščita;policija;pirotehnika;raketa;rakete;petarda", "lang": "slovenian"}
{"body": "Reši nas lahko le podjetništvo S&P-jevo petkovo znižanje bonitetne ocene Sloveniji za eno stopnjo po mnenju ekonomista Bernarda Brščiča ne more biti presenečenje. Slovenija tone, gre dol, je poudaril. Oceno S & P-ja je treba po Brščičevem mnenju interpretirati ravno z vidika negativnih napovedi. Če želimo zadovoljiti pričakovanjem finančnih trgov, se je treba odreči retoriki o oživljanju gospodarstva in se osredotočiti le na en imperativ fiskalne politike - to je javnofinančna konsolidacija, je dejal. S & P je včeraj bonitetno oceno države znižal z AA- na A+, napovedi za naprej pa ocenila kot negativne, kar pomeni, da se lahko ocena v prihodnje še zniža. Pričakovanja finančnih trgov bi po Brščičevem mnenju zadovoljili le tako, da se začne izvajati izrazito restriktivna fiskalna politika, ki pa mora biti osredotočena na rezanje javne porabe. Finančna katastrofa na vidiku Brščič priporoča, da država letos zniža proračunski primanjkljaj na tri odstotke bruto domačega proizvoda BDP, čeprav bi ga bilo treba hipoma odpraviti, kar bi zahtevalo takojšen rez v višini dveh milijard evrov. Če letos državi ne bo uspelo zmanjšati izdatkov za 900 milijonov evrov, se bo po njegovem mnenju zgodila javnofinančna katastrofa. Izboljšav ni na obzorju Počasi prihajamo na zemljevid v negativnem smislu, da postajamo problem, in to poznavalcev notranjih razmer ne preseneča. Gotovo politična kriza, ki je zlasti zasičena po 4. decembru, ne prispeva k izboljševanju razmer, je dejal in dodal, da obetov za izboljšanje položaja ni na obzorju. Za državno gnano oživljanje gospodarstva Bršič ne vidi možnosti, primanjkljaj kapitalskih injekcij po njegovem mnenju ne more priti od države, temveč le iz tujine. To pomeni popolno redefinicijo odnosa Slovenije do tujega kapitala, je poudaril. Slovenijo lahko po njegovem mnenju reši le podjetništvo, tako domače kot tuje, zato mu je treba odpreti pot , in sicer s spremembo poslovnega okolja, dodaja pa, da je treba za to zagotoviti nizke davke in razumno pravosodje. MF S&P ne vidi naših naporov Na ministrstvu za finance MF sicer obžalujejo znižanje bonitetne ocene in zatrjujejo, da S&P ne upošteva vseh naporov voditeljev držav z evrom in ECB-ja za preprečitev nadaljnje krize. Slovenija navkljub sestavljanju nove vlade izvaja vse ukrepe, ki so potrebni za stabilizacijo javnih financ, so dejali. Državni zbor je v novi sestavi že sprejel interventni zakon, vlada, ki opravlja tekoče posle, pa je v četrtek v DZ poslala paket zakonov, ki bodo pripomogli k dodatnemu obvladovanju javnih financ in izboljšanju gospodarskega okolja, so v sporočilu za javnost zapisali na ministrstvu. Lani je bil primanjkljaj državnega proračuna za 0,4 odstotne točke BDP-ja nižji od predvidenega v programu stabilnosti, kar je po pojasnilih ministrstva posledica varčevalnih ukrepov. Ministrstvo za finance pa tudi v letu 2012 izvaja ukrepe, ki onemogočajo prevzemanja novih obveznosti za proračun, so poudarili.", "title": "Brščič Urejena fiskalna politika je zdaj imperativ", "keywords": "Gospodarstvo", "lang": "slovenian"}
{"body": "Podjetje bo prenehalo s proizvodnjo V Mehanu se že nekaj let soočajo s težavami, zdaj pa se je lastnik odločil, da preneha s proizvodnjo in odpusti več kot 140 delavcev. Vse od menjave lastnika se v izolski tovarni igrač izmenjujejo slabe novice. Pred dvema letoma je brez dela ostalo okoli 75 delavcev, konec leta so se delavci odločili za stavko in zahtevali poplačilo zaostalih plač ter dvig bruto dohodka. Z vodstvom so delavci pozneje dosegli dogovor. V začetku letošnjega leta je brez dela ostalo še 20 delavcev, avgusta letos pa še 17. Ostali zaposleni so se vseskozi bali za svoje službe. Oba sindikata pa sta v ponedeljek dobila obvestilo o odpovedi vseh pogodb o zaposlitvi in vabilo na posvet, ki bo v sredo na sedežu družbe v Izoli, poroča Radio Slovenija. Število brezposlenih se bo tako na koprskem zavodu za zaposlovanje v kratkem bistveno povečalo.", "title": "Na cesti vsi delavci Mehana", "keywords": "Gospodarstvo", "lang": "slovenian"}
{"body": "Strateška spojitev teh dveh družb je dobra zamisel Hrvaška vlada je sporočila, da bo v kratkem prodala svoj večinski delež v najpomembnejši hrvaški zavarovalnici Croatia osiguranje, ki naj bi jo kupila zavarovalnica Triglav. Z lanskim prometom 400 milijonov evrov in dobičkom 20 milijonov evrov zavarovalnica Croatia osiguranje državi kot večinski lastnici prinaša dividende. A glede na to, da je država v krizi, se je vlada odločila, da bo zavarovalnico prodala. Kakšne pa so možnosti, da bi Croatio osiguranje kupil slovenski Triglav? Kot je za TV Dnevnik dopisniku Vanji Vardjanu pojasnil svetovalec za tuja vlaganja na Hrvaškem Damir Novotny, je Croatia osiguranje državna družba, ki bi jo bilo treba privatizirati z zasebnim kapitalom . Triglav ni zasebna družba. Treba bi jo bilo privatizirati, če kaj vem o njeni lastniški strukturi. Zato zamisel, da bi Triglav kupil Croatio osiguranje, ni najboljša. Strateška spojitev teh dveh družb pa je vsekakor dobra zamisel.", "title": "Bo največjo hrvaško zavarovalnico Croatia osiguranje kupil Triglav?", "keywords": "Svet;Gospodarstvo", "lang": "slovenian"}
{"body": "Vlada je predstavila ukrepe za razbremenitev gospodarstva. Sindikati pravijo, da za krizo niso krivi delavci in zavračajo krčenje delavskih pravic. Minister za razvoj Mitja Gaspari Vlada je na sredini seji Ekonomsko-socialnega sveta predstavila nabor ukrepov delodajalcem in delojemalcem. Kot je po seji pojasnil minister za razvoj Mitja Gaspari, so najpomembnejši ukrepi usmerjeni v preživetje izvoznega gospodarstva in ohranitev konkurenčnosti na tujih trgih, kot sta Rusija in države bivše Jugoslavije. Za to bi vlada sprejela še dodatne ukrepe prek Slovenske izvozne in razvojne banke SID banka. Gre predvsem za refinanciranje izvoznih poslov in zavarovanje pred tveganji na tujih trgih. Sindikati pa so opozorili, da za krizo niso krivi delavci, temveč pogoltnost in špekulacije na borznih trgih. Zato reševanje krize ne sme biti izgovor za krčenje delavskih pravic. Tako bi s krčenjem pravic reševali le posledice, ne pa vzroke krize. Kot je povedal Semolič na današnji novinarski konferenci sindikatov, bi bilo treba prispevno stopnjo za pokojninsko blagajno znižati selektivno, torej le tistim podjetjem, ki to potrebujejo. Znižanje prispevkov za pokojnine šele februarja Dokler ne bo funkcioniral bančni sistem, se bo kriza poglabljala, noben naskok na delavske pravice je ne bo rešil. Dušan Semolič Kot najbolj direktno likvidnostno pomoč podjetjem pa bo vlada začasno znižala prispevne stopnje delodajalcev za pokojninsko zavarovanje. Primanjkljaj, ki bo zaradi tega nastal, pa bo država pokrila iz proračuna. Ta ukrep naj bi zaživel februarja. Vlada namerava aktivno poseči tudi na področju zaposlovalne politike. Tu namerava vlada, po besedah Gasparija, okrepiti dinamiko porabe kohezijskih in proračunskih sredstev za spodbujanje tehnološkega razvoja. Sem štejejo tudi ukrepi za doizobraževanje in prekvalificiranje. Primanjkljaj bo zaradi ukrepov narasel na 2,8 odstotka BDP Vrednost ukrepov znaša približno en odstotek BDP. Skupaj z ukinitvijo davka na izplačane plače in znižanje davčnih stopenj pri davku na dobiček pravnih oseb pa se teža ukrepov giblje okoli dveh odstotkov BDP, je povedal Gaspari. Po izračunih ministrstva za finance bi tako skupni primanjkljaj v letu 2009 znašal 2,8 odstotka BDP, kar je blizu maastrichtskega merila treh odstotkov. GZS si želi ukrepe že s prvim januarjem Po seji ESS je Gaspari povedal, da so soglasje dosegli na določenih področjih, na drugih pa ne. Če ne bo ustreznega soglasja socialnih partnerjev za določene zakonske projekte, bo treba razmisliti o alternativah. Vendar veliko prostora za različne ukrepe od teh, ki smo jih predlagali, ta trenutek ni, je dejal Gaspari. Ker nihče ne ve, kako se bo kriza nadaljevala, mora država, po njegovem mnenju, ohraniti nekaj manevrskega prostora za naprej. Predsednik Združenja delodajalcev Borut Meh Foto POP TV Predsednik Zveze svobodnih sindikatov Dušan Semolič je po seji dejal, da je za sindikate najpomembnejše vprašanje nelikvidnost gospodarstva, ker je praktično blokiran bančni sistem. Sindikati pa so občutljivi na predloge, ki zadevajo prispevke delodajalcev za pokojninsko blagajno, je opozoril. Tudi zato, ker je to edina blagajna, ki kljub krizi dobro funkcionira. Neselektivno znižanje prispevkov podjetjem, ki tega ne potrebujejo, bi pomenilo, da bi se ta sredstva odlivala v dobičke. Predsednik združenja delodajalcev Borut Meh pa je ocenil, da je seja pokazala, da se vsi socialni partnerji zavedajo nujnosti ukrepov. Čeprav povsem enotnega pogleda ni možno pričakovati, meni, da je to prava pot. Kot pomembne je ocenil ukrepe, ki znižujejo prispevke za socialno varnost. Direktor GZS Samo Hribar Milič je kot ključno izpostavil zagotovitev likvidnosti gospodarstva. Zaradi pomanjkanja likvidnosti saj državi na mednarodnih finančnih trgih ni uspelo dobiti dovolj sredstev, da bi jo lahko zagotovila na davčnem in delovnopravnem področju bi bilo treba ukrepati že s 1. januarjem. Hribar Milič meni, da je to realno izvedljivo. Vlada bo o ukrepih razpravljala danes O ukrepih poteka razprava na strateškem gospodarskem svetu, popoldne pa jih bo obravnavala vlada. O ukrepih, ki bi zahtevali poseg v zakon, se bo razprava sicer še nadaljevala, tisti, ki pa se lahko rešijo z uredbami, pa bodo predvidoma sprejeti že danes. O znižanju prispevne stopnje delodajalcev za pokojninsko blagajno bodo tako nadaljevali razpravo v petek na seji Ekonomsko-socialnega sveta. Sindikati svarijo pred krčenjem delavskih pravic Predsednik ZSSS Dušan Semolič Foto POP TV Predsednik Zveze svobodnih sindikatov Dušan Semolič je na današnji novinarski konferenci povedal, da vsi ukrepi, ki se pripravljajo, ne bodo dali rezultata, če ne bo država ustvarila pogojev, da bo bančni sistem funkcioniral. Že sprejeti ukrepi države na tem področju namreč ne delujejo, saj banke še vedno ne kreditirajo gospodarstva, podjetja pa se znašajo v likvidnostnih težavah. Dokler ne bo funkcioniral bančni sistem, se bo kriza poglabljala, noben naskok na delavske pravice je ne bo rešil, meni Semolič. Opozoril je tudi na pomanjkanje vladnih ukrepov. Sprašuje se, kaj bo vlada storila pri tistih podjetjih, ki so v krizi in v katerih je lastnik. Na primer v Elanu, Industriji usnja Vrhnika ... Ključni problem teh podjetij je dobro vodstvo in nadzorni sveti. Bolj kot kapital potrebujemo znanje in sposoben menedžment, pravi. Generalni sekretar Zveze delavskih sindikatov Slovenije Solidarnost Slavko Pungeršič je povedal, da so sindikati predlagali nekatere kratkoročne ukrepe. V podjetjih, kjer so skrajšali delovni čas iz 40-urnega na 36-urnega, bi država lahko subvencionirala manjko ur, da bi delavci še vedno prejemali isto neto plačo. Sprašujejo se tudi, kje so ukrepi za zmanjševanje javne porabe. V nekaterih ukrepih pa so si z delodajalci enotni, je še povedal Pungeršič.", "title": "'Za krizo sta kriva pogoltnost in špekulacije'", "keywords": "vlada;paket;gospodarstvo;razbremenitev;ess;ukrep", "lang": "slovenian"}
{"body": "Odpovedi pogodb še ta teden Delavci Preventa bodo odpoved pogodb o zaposlitvi prejeli v prihodnjih dneh, v torek pa je del delavcev prejel poziv, naj se vrnejo na delo. Prevent Halog iz Lenarta se je namreč s stečajnima upraviteljema Preventa Globala Borisom Kastivnikom in Preventa Avtomobilskih delov Grego Ermanom dogovoril za dokončanje del za Volkswagnov program Golf. Približno 60 šivilj naj bi proizvodnjo končalo v treh dneh, s tem pa se bodo izognili vračanju materiala in zalog. Erman je pojasnil, da so pri inventuri ugotovili, da je ostala nedokončana proizvodnja in se z naročnikom dogovorili, da jo zaključijo in naredijo vse izdelke, ki jih bo naročnik prevzel in tudi plačal. S tem se po njegovih besedah povečuje stečajna masa. Če denarja za plačilo delavk v stečajnem postopku ne bo, pa bodo delavke plačane iz jamstvenega sklada. Stečajna upravitelja sicer čaka veliko dela. Prevent Halog, ki je v lasti Nijaza Hastorja se namreč zanima za najem proizvodnje tudi v prihodnje. Boxmark stečajnima upraviteljema predstavil predloge Erman in Kastivnik pa sta se sešla tudi s prvim možem družbe Boxmark Leather Marjanom Trobišem. Ta jima je predstavil predloge družbe, o konkretnih rokih pa niso govorili. Kdaj bo padla odločitev, je odvisno od obeh stečajnih upraviteljev, je dejal Trobiš, saj bi lahko, kar se tiče Boxmarka, dogovor sklenili že jutri . Stečajni upravitelj Preventa avtomobilski deli Grega Erman je dejal, da so Trobiševa prizadevanja okvirno podprli, in potrdil, da je treba stvari urediti hitro, v od dveh do treh tednih, saj si želijo, da bi najpozneje 23. avgusta že zagnali del proizvodnje. Na ločen sestanek pa bo prišel tudi direktor Aerodroma Maribor Matjaž Sonc, s katerim se bodo dogovarjali o pridobitvi koncesije za upravljanje letališča, ki bi povečala možnost prodaje. V Slovenj Gradec prihajajo tudi predstavniki Evropskega letalskega in obrambnega koncerna EADS, ki se zanimajo za nakup Preventovega hrvaškega podjetja Zlatar. Socialne razmere na Koroškem se bodo močno poslabšale Stečajna upravitelja sta se v torek sešla tudi s predstavniki Zavoda za zaposlovanje in Jamstvenega in preživninskega sklada. Zaradi stečaja obeh podjetij se bodo namreč socialne razmere v regiji zelo poslabšale. Ko bodo delavci prejeli odpovedi pogodb o zaposlitvi, se bodo lahko prijavili v evidenco brezposelnih. Delavci so ostali brez treh mesečnih plač in potrebujejo takojšnjo denarno pomoč, zato bo nujno hitro ukrepanje zavoda. Večino delavcev bodo prijavili septembra in do 7. oktobra bodolahko prejeli prva nadomestila. Nedopustno je, da morajo delavci na pomoč čakati mesec in pol Brez dela bo ostalo 1.260 ljudi, zato se bo stopnja brezposelnosti z 12,6 odstotka dvignila na 16 odstotkov, ponekod pa tudi 20 odstotkov. V regiji bo skupno brezposelnih več kot 5.000 ljudi.", "title": "Del Preventovih delavcev spet na delo", "keywords": "Gospodarstvo", "lang": "slovenian"}
{"body": "Kandidata za vstop v evropsko podružnico General Motors, ki naj bi se preoblikovala v podjetje Opel Europe, sta po nočnem maratonu samo še dva. Maratonsko nočno srečanje vodilnih predstavnikov nemške vlade in ameriškega avtomobilskega velikana General Motors GM je prineslo zgolj en rezultat v igri za vstop v evropsko podružnico General Motors GM, ki se bo predvidoma preoblikovala v Opel Europe, sta samo še italijanski Fiat in kanadska Magna. Končna odločitev o tem pa bo padla v petek. S štirih na dva interesenta Vprašanje Opla oz. GM Europe je tudi pereč problem pred septembrskimi volitvami, saj je samo v nemških Oplovih tovarnah zaposlenih 25.000 ljudi, kar je polovica od vseh zaposlenih v GM Europe. Pred srečanjem so bili sicer interesenti štirje. Poleg že omenjenih dveh se je za vstop v lastništvo zanimala še belgijska holdinška družba RHJ International, ki ima med drugim večinske deleže v treh izdelovalcih avtomobilskih delov in katere glavni lastnik je ustanovitelj ameriškega investicijskega sklada Ripplewood, zadnji trenutek pa je v igro vstopil še kitajski proizvajalec Beijing Automotive Industries Corporation. Medtem ko je kitajski ponudnik iz igre zaradi pozne ponudbe dejansko izpadel že v sredo, pa je na nočnem srečanju izpadel še RHJ International. Fiat in Magna morata na zahtevo vodstva GM in ameriškega finančnega ministrstva zdaj popraviti svoje ponudbe in pojasniti, kako nameravata zagotoviti kratkoročno likvidnost za podjetje. Škandalozna pogajalska taktika Končna odločitev glede investitorja v GM Europe je sicer v rokah ameriške krovne družbe GM in vlade v Washingtonu, ki mora potrditi GM-ov načrt prestrukturiranja, vendar pa imajo pomembno besedo tudi nemške oblasti, ki so GM Europe med drugim pripravljeni ponuditi premostitveno posojilo, dokler ne bo znan nov investitor, novemu strateškemu partnerju v GM Europe pa so pripravljeni dati več milijard evrov državnih jamstev za posojila, s katerimi naj bi saniral podjetje. Poleg tega so v Berlinu napovedali tudi, da se bodo v primeru stečaja GM zavzemali za skrbništvo nad Oplom, kar bi preprečilo, da bi se upniki GM polastili premoženja nemškega podjetja. Na srečanju v Berlinu, kjer so se z nemško kanclerko Angelo Merkel, gospodarskim ministrom Karlom-Theodorom zu Guttenbergom, finančnim ministrom Peerom Steinbrückom in predstavniki nemških zveznih dežel, kjer so Oplove tovarne, sestali predstavniki ameriškega finančnega ministrstva, uprave GM in prvi mož GM Europe Carl-Peter Forster, se jim glede modalitet nemške pomoči GM Europe ni uspelo dogovoriti. Nemški predstavniki so za neuspeh srečanja obtožili škandalozno pogajalsko taktiko ameriške strani. GM je namreč po poročanju tujih tiskovnih agencij zadnji trenutek zahteval dodatnih 300 milijonov evrov premostitvenega posojila, medtem ko je bila ponudba nemške strani 1,5 milijarde. Steinbrück je po srečanju dejal, da so bili v Berlinu negativno presenečeni nad to zahtevo v zadnjem trenutku, Guttenberg pa je kritiziral tudi udeležbo s strani Washingtona, ki po njegovem mnenju glede na obseg problema ni bila zadovoljiva. Obenem na srečanju niso dosegli niti dogovora o izvedbi morebitnega skrbništva nad GM Europe. V Berlinu so za dodatna pojasnila zaprosili tudi ameriško vlado. Več znanega v petek Odgovori na vsa odprta vprašanja z nočnega srečanja v Berlinu naj bi bili po napovedih znani že v petek, ko naj bi bila tako usoda evropske podružnice GM bolj jasna. V Berlinu poudarjajo, da je pogoj za finančno pomoč nemške države jasna predstava o usodi GM in uresničljiv razvojni koncept novega investitorja v evropsko podružnico ameriškega velikana, saj ne želijo davkoplačevalskega denarja metati v prazno.", "title": "Usoda Opel Europe še neznana", "keywords": "general;motors;opel;europe;stečaj", "lang": "slovenian"}
{"body": "Zalar Zgodba se ne sme ponoviti Premier Pahor je nekdanjim zaposlenim v Vegradu zatrdil, da je vlada od prve minute v skladu s svojimi pristojnostmi skušala storiti vse, kar je lahko, da bi poiskala rešitev. Borut Pahor, ki se je skupaj z ministrom za pravosodje Alešem Zalarjem in ministrico za gospodarstvo Darjo Radić sešel s predstavniki velenjske občine ter nekdanjimi Vegradovimi delavci, je pojasnil, da tega niso počeli zaradi lastnikov, ampak zaradi vseh zaposlenih. Po premierjevih besedah so po številnih sestankih ugotovili, da je najboljša rešitev stečaj, a se pristojni za to žal niso odločili in je prisilna poravnava še podaljšala agonijo zaposlenih. Dodal je, da je bila prva skrb vlade predvsem stiska ljudi. Vlada je, da bi preprečila vse večjo stisko delavcev, na Rdeči križ že nakazala 26.000 evrov. Sindikaliste je Pahor ob tem zaprosil, da pisno podajo vse informacije, ki so jim na voljo, in pripravijo končno poročilo, ki bo vsem drugim v podobnih primerih v poduk. V primeru Vegrada bodo po njegovih besedah o odgovornosti za nazaj razsojali pravosodni organi. Večmesečno neizplačilo plač je znamenje, da je s podjetjem nekaj narobe Velenjski center za socialno delo je doslej izplačal že 600 izrednih denarnih pomoči, za november pa so zagotovili tudi izplačila iz jamstvenega sklada. Poleg tega bo vlada spremenila socialni sporazum o socialnem zavarovanju z Bosno in Hercegovino, ki zdaj določa, da so do denarnega nadomestila upravičeni le delavci s stalnim prebivališčem v Sloveniji, je povedala generalna sekretarka na ministrstvu za delo, družino in socialne zadeve Anja Kopač Mrak. Minister Zalar je ob tem povedal, da so vodilni v Vegradu kršili kazenski zakonik, sam pa je že dobil trdna zagotovila pristojnega državnega tožilstva, da bodo te zadeve doživele sodni epilog. Vse primere kazenskih ovadb, ki se nanašajo na poslovanje Vegrada, Okrožno državno tožilstvo v Celju obravnava absolutno prednostno. Gre za veliko število ovadb, ki se nanašajo na področje gospodarske kriminalitete, ki zajemajo kršitve temeljnih pravic delavcev, poslovne goljufije, ponarejanje listin, klasične goljufije in zlorabe položaja, je povedal Zalar in dodal, da je to zgodba, ki se ne sme ponoviti. Radićeva je ob tem opozorila, da morajo zaposleni v podjetjih, ki bi jih doletele podobne razmere, vedeti, da je neizplačilo plač več mesecev zapored znamenje, da je s podjetjem nekaj narobe. Bi pa svoje delo morali bolje opraviti tudi nadzorni sveti, je dodala.", "title": "Pahor Naša prva skrb so bile stiske zaposlenih v Vegradu", "keywords": "Gospodarstvo", "lang": "slovenian"}
{"body": "Zahtevo za glasovanje po pošti še danes. Zahtevek za glasovanje po pošti morajo vložiti pri okrajni volilni komisiji ali volilni komisiji volilne enote, na območju katere imajo stalno prebivališče. Obrazec zahtevka lahko dobijo v zavodu, kjer se nahajajo, ali pa na spletni strani Državne volilne komisije. Volivci, ki bodo na dan predčasnih državnozborskih volitev, 4. decembra, v bolnišnici, zdravilišču, domu za ostarele ali zaporu, lahko glasujejo po pošti. Zahtevo lahko oddajo po pošti še danes. Po pošti lahko glasujejo oskrbovanci domov za starejše, ki nimajo stalnega prebivališča v domu, volivci, ki so na zdravljenju v bolnišnicah ali zdraviliščih, ter volivci, ki so na dan glasovanja v zavodu za izvrševanje kazenskih sankcij. Gradivo po pošti Ti volivci bodo po pošti prejeli volilno gradivo, ki ga morajo oddati na pošto najpozneje 3. decembra. Volivci, ki bodo zahtevali takšen način glasovanja, v nedeljo, 4. decembra, ne bodo mogli glasovati na volišču. V četrtek, 1. decembra, pa se izteče rok, do katerega lahko volivci zahtevajo še druge posebne oblike glasovanja: na domu, zunaj kraja stalnega prebivališča ali na volišču, dostopnem invalidom.", "title": "Še danes prošnja za glasovanje po pošti", "keywords": "volitve 2011;predčasno glasovanje", "lang": "slovenian"}
{"body": "Ljubljana - Pri domnevno nezakoniti prodaji delnic Gorenjskega tiska naj bi imela glavno vlogo Kristina Kobal, dolgoletna direktorica, ki je decembra odstopila s položaja, trdijo naši viri. Poleg hišne preiskave pri Edvardu Jurjevcu, ki ga je nadzorni svet Primoža Trubarja z mesta direktorja razrešil pred tednom dni, naj bi Kranjski kriminalisti čez konec tedna opravili hišno preiskavo tudi pri Kobalovi. Tega Kobalova ni želela komentirati, prav tako ni bila pripravljena odgovarjati na vprašanja o domnevni sporni prodaji 77 odstotkov delnic Gorenjskega tiska, ki jih je imelo podjetje Primož Trubar in pri kateri naj bi Kobalova odigrala ključno vlogo. Začetek zapletov znotraj Gorenjskega tiska in njegovega največjega lastnika Primoža Trubarja seže v lansko leto. Zaradi težav z odplačilom posojil, ki so jih leta 2006 najeli za menedžerski odkup Gorenjskega tiska, se je menedžment, ki je bil združen v družbi pooblaščenki Primož Trubar, odločil, da poišče strateškega partnerja, ki bi bil pripravljen družbo Trubar dokapitalizirati. V ožji izbor se je uvrstila družba EGP, ki je bila takrat že 12-odstotna lastnica Gorenjskega tiska, in družba Mohar & Satler, ki je lastnica EGP. Med resnimi kandidati za dokapitalizacijo je bila tudi skupina Krater, ki jo obvladuje tiskarski mogotec Martin Odlazek. Na koncu sta se EGP in Mohar & Satler uspela dogovoriti s Kobalovo, da bosta na podlagi dokapitalizacije v višini 12,5 milijona evrov pridobila polovični delež Trubarja. Del dogovora je bilo tudi, da Gorenjski tisk kupi 98-odstotni delež EGP z odložnimi pogoji, ki so bili podrobno določeni v pogodbi. Gorenjski tisk je kupnino za EGP nakazal, ko je bila predsednica uprave še Kobalova. Koliko je Gorenjski tisk odštel za EGP in ali je bil pri tem odškodovan, ni znano, po nekaterih informacijah pa naj bi bila cenitev EGP prilagojena in precej višja od dejanske vrednosti. Zapletlo se je s preknjižbo 98 odstotkov delnic EGP, ki so po podatkih delniške knjige še vedno v lasti družb Mohar & Satler in KIG. Za preknjižbo bi moral novi predsednik uprave Gorenjskega tiska Aleksander Troha namreč biti vpisan v sodni register kot zakoniti zastopnik. Toda ta pogoj je bil izpolnjen šele minuli teden. \"Takoj prvi dan, ko sem bil vpisan v sodni register kot zakoniti zastopnik, se delnice EGP niso preknjižile na Gorenjski tisk. To od sobote preprečuje prevzemna namera Papir Servisa za Gorenjski tisk, saj lahko v skladu z zakonom o gospodarskih družbah opravljam le tekoče posle,\" razlaga Troha. Spomnimo, da sta Papir Servis in Komunala Lendava, ki spadata v skupino Krater, skupaj s še tremi podjetji minuli teden kupila delnice Gorenjskega tiska od družbe Primož Trubar, domnevno sporni posel pa naj bi Edvard Jurjevec opravil po razrešitvi. Sodišče je že v petek izdalo začasno odredbo za prepoved razpolaganja, obremenjevanja in uresničevanja glasovalnih pravic za delnice, ki so pristale v rokah družb okoli Martina Odlazka. Da se je Kobalova odločila za dramatično prodajo delnic Gorenjskega tiska podjetjem blizu Odlazka, poznavalci razmer poleg njene dvojne igre pripisujejo tudi domnevnim nameram družbe Mohar & Satler, da bi proizvodnjo Gorenjskega tiska preselili v Logatec. Pri tem naj bi družba Mohar & Satler sodelovala z družbo MKT Print, ki velja za največjega konkurenta skupine Krater.", "title": "Domnevno nezakonita prodaja delnic Gorenjskega tiska: Dvojni poker tiskarske dame", "keywords": "gospodarstvo;ekonomija", "lang": "slovenian"}
{"body": "Podjetje je od julija v prisilni poravnavi Nova Ljubljanska banka je prodala delnice, ki jih je za sklenjena posojila zastavila Maksima Holding. Gre za delnice Telekoma Slovenije in Intereurope. Svežnja prodanih delnic 0,58 odstotka ali 38 tisoč delnic Telekoma in 3 odstotke ali 240 tisoč delnic Intereurope sta skupaj vredna 7,4 milijona evrov. Telekomove delnice so bile vredne 5,9 milijona evrov, Intereuropine pa 1,5 milijona evrov. S prodajo je NLB poplačal dolgove Maksime Holdinga, katerega največji lastnik je družba FB Investicije Igorja Bavčarja, nekdanjega člana uprave Istrabenza. Maksima Holding je od aprila insolventen in je od konca julija v postopku prisilne poravnave. Prisilni upravitelj Istrabenza Boris Dolamič je sestavil seznam upnikov in ga poslal sodišču, pregledal je vse prijave terjatev in vseh ni priznal oziroma je določene prerekal. V roku za zbiranje terjatev je bilo sicer prijavljenih za približno 501 milijon evrov terjatev, višino priznanih pa bo v prihodnjih dneh sporočilo sodišče. Maksima Holding je pred začetkom prisilne poravnave objavil, da ima za 41,9 milijona evrov terjatev, od tega jih je 32,7 milijona evrov ločitvenih, pišejo Finance. Ločitvene terjatve so tiste, ki jih lahko banke upnice poplačajo mimo postopka prisilne poravnave, v katerem družba sicer ne sme prodajati delnic, saj bi to pomenilo neenakomerno obravnavo upnikov. Največje banke upnice Maksime Holdinga so NLB, Banka Celje, LHB Frankfurt in Gorenjska banka. Koliko je prijavljenih terjatev, naj bi bilo znano do konca prihodnjega tedna. Ali se bo o prisilni poravnavi Maksime Holdinga odločalo tik pred novim letom ali pozneje, pa je odvisno od prerekanja terjatev, še pišejo Finance.", "title": "NLB s prodajo delnic poplačal dolgove Maksime Holdinga", "keywords": "Maksima;Holding;Bavčar;NLB;upnice", "lang": "slovenian"}
{"body": "Čista izguba NKBM-a 59,63 milijona evrov Nova dokapitalizacija NKBM trenutno ni potrebna, je zatrdil predsednik uprave banke v odstopu Andrej Plos in pojasnil, da je kapitalska ustreznost banke in skupine zaenkrat zadovoljiva. Plos ocenjuje, da so razmere na gospodarskih in finančnih trgih so po svetu negotove, kar je pustilo posledice tudi na poslovanju Nove kreditne banke Maribor in celotne finančne skupine, ki je leto 2011 končala z izgubo. Čista izguba NKBM-a je ob upoštevanju odloženih davkov dosegla 59,63 milijona evrov, čista izguba skupine pa 53,66 milijona evrov. Bilančna vsota skupine NKBM je konec lanskega leta dosegla 5,84 milijarde evrov in se je glede na leto 2010 znižala za 26,9 milijona evrov. Dobiček skupine iz rednega poslovanja pred rezervacijami in oslabitvami je sicer znašal 76,31 milijona evrov oziroma dobrih 75 odstotkov načrtovanega zneska. Največje oslabitve so bile izvedene na segmentu gradbenih in nepremičninskih naložb, v manjši, a pomembni meri pa tudi na področju finančnih holdingov. Nekoliko so se znižali tudi redni prihodki, medtem ko so bili stroški obvladani v enaki meri kot leto poprej. Že letos na strani odhodkov načrtujemo korenito znižanje, je pojasnil Plos in dodal, da se bodo med drugim lotili prodaje določenega premoženja. Banka najela posojilo pri ECB Plos je tudi potrdil, da je banka v sredo najela posojilo pri Evropski centralni banki ECB. Poudaril je, da gre za redno financiranje, ki ga koristijo tudi druge evropske banke, NKBM pa je za zdaj izkoristila polovico od 700 milijonov evrov, kolikor ima za to potenciala, ob tem je dodal Ne želimo pa v nobenem primeru iti po poti zniževanja rizične aktive v smislu umika likvidnosti iz gospodarstva. Povedal je tudi, da so preučili zahtevo Agencije za upravljanje naložb države AUKN za sklic skupščine. V skladu z zakonskimi določili bodo skupščino tudi sklicali, od agencije pa pred tem pričakujejo nekaj dodatnih pojasnil. Zelo pomembno se mu zdi, da se čim prej imenuje nove člane uprave, saj to po njegovih besedah vpliva tudi na poslovanje banke. Kdo bo novi predsednik uprave NKBM-a? Na sredini seji nadzornega sveta so nadzorniki soglasno potrdili, da bodo novega predsednika uprave izbirali na način neposrednih osebnih vabil. Prvi nadzornik Dušan Jovanovič je pojasnil, da so s postopki že začeli, saj želijo novo upravo sestaviti v najkrajšem času ob sporazumni potrditvi vseh članov nadzornega sveta. Jovanovič je povedal, da so poslali deset vabil, vendar se vsi vabljeni kandidati na niso odzvali, koliko povabljenih se ni odzvalo ni razkril z zainteresiranimi kandidati pa se bodo nadzorniki sestali na osebnih razgovorih. Od njih pričakujejo predstavitve vizije in strategija razvoja banke. Jovanovič o imenih ni želel govoriti, niti o tem, ali drži, da sta med vabljenimi prvi mož Pošte Slovenije Aleš Hauc in nekdanji predsednik uprave Kapitalske družbe Tomaž Toplak. Postopek iskanja novega predsednika uprave bodo peljali naprej ne glede na zahtevo AUKN-a za razrešitev nadzornega sveta in brez pritiskov oziroma vmešavanj kogarkoli je zatrdil jovanović in poudaril, da želijo odgovorno opraviti svoje delo do konca, tako kot jim je bilo zaupano na skupščini delničarjev, če se vmes ne zgodi zamenjava nadzornega sveta. Na vprašanje, kako komentira sredin sklep vlade, da od AUKN-a zahteva poročilo o kapitalski ustreznosti NKBM-a in o poteku lanske dokapitalizacije, je odgovoril, da je o vsem skupaj seznanjen zgolj iz medijev, zato tega ne more komentirati.", "title": "NKBM posloval z izgubo. Dokapitalizacije ne potrebuje", "keywords": "Slovenija;Gospodarstvo", "lang": "slovenian"}
{"body": "Zaposlenim v družbi Radeče papir, ki je v prisilni poravnavi, so le nakazali novembrske plače, znova pa so zagnali tudi proizvodnjo. Družba sicer veliko pričakuje od posla v Indoneziji, za katerega se poteguje. Družba je od decembra lani v prisilni poravnavi. V družbi Radeče papir so znova zagnali proizvodnjo. Stroj pet, na katerem izdelujejo banknotni papir za tiskanje bankovcev in drugih vrednostnih papirjev, so zagnali že v torek zvečer, medtem ko naj bi stroj štiri, na katerem izdelujejo bele, grafične in specialne papirje in ki stoji od konca septembra, ponovno pognali predvidoma naslednji teden. 250 zaposlenim so v sredo tudi nakazali novembrske plače, ali bodo pravočasno nakazane decembrske, predsednik podjetniškega sindikata Stane Klanšek ni znal povedati. Veliko družba pričakuje od posla v Indoneziji, za katerega se poteguje. Predvidoma prihodnji torek odhaja v Indonezijo tudi uprava, takrat bo tudi znano, kako uspešni so bili na tamkajšnjem javnem razpisu. Vzdušje zaposlenih po nakazilu plače je bolj optimistično. Večji problem je, ker so ljudje že iskali službe drugje. Če enkrat izgubimo kader, je težko kar koli še delati, kajti takšnih kadrov, ki bi delali v papirništvu, ni. To so strokovna znanja in dolgoletne delovne izkušnje na teh strojih, zato je tako pomembno, da obdržimo delovna mesta, je poudaril Klanšek in opozoril, da potrebuje nekdo, ki pride na novo, celo leto ali več, da se nauči dela na teh strojih. Iz načrta finančnega prestrukturiranja je razvidno, da je morala družba zaradi pomanjkanja obratnih sredstev ustaviti proizvodnjo na obeh omenjenih strojih. Konec lanskega septembra je imela radeška papirnica za 16,6 milijona dolgoročnih finančnih obveznosti, 12,8 milijona evrov kratkoročnih finančnih obveznosti in dobrih 14 milijonov evrov kratkoročnih poslovnih obveznosti.", "title": "Delavci dobili novembrske plače", "keywords": "družba;radeče;papir;sindikat;plača;delavec;delo;proizvodnja;prisilna;poravnava", "lang": "slovenian"}
{"body": "Moodys je znižal bonitetne ocene obveznic treh slovenskih bank. Po ocenah bonitetne hiše je zelo verjetno, da bodo imele banke še naprej izgube in da jih bo treba znova dokapitalizirati. Bonitetna hiša Moodys je znižala bonitetno oceno Slovenske izvozne in razvojne banke SID banka ter bonitetne ocene obveznic SID banke, Nove Ljubljanske banke NLB in Abanke Vipa. Za vse omenjene banke in Novo Kreditno banko Maribor NKBM je agencija napovedala še, da bo znova preverila njihove bonitetne ocene. Slovenske banke so dobile nižjo bonitetno oceno. Znižanje bonitetne ocene SID banke z Aa2 na Aa3 je sledilo enakemu znižanju bonitetne ocene Slovenije. Ob tem tako kot za državo tudi za SID banko velja možnost nadaljnjega znižanja bonitetne ocene. Kot so pojasnili v SID banki, je bonitetna agencija Moodys spremembo utemeljila s tem, da je banka v stoodstotni lasti države in se zadolžuje z njenim jamstvom. Z Aa2 na Aa3 je znižala tudi bonitetno oceno njenih obveznic. Moodys je na svojih spletnih straneh objavila, da je znižala še bonitetni oceni obveznic dveh slovenskih komercialnih bank, in sicer NLB in Abanke Vipa. Obema bankama je oceno obveznic s poroštvom države znižala za eno stopnjo, z Aa2 na Aa3. Kot so pojasnili v NLB, jim je Moodys poslabšal bonitetno oceno obveznice NLB s poroštvom Republike Slovenije. Bonitetna hiša je danes napovedala še, da bo znova preverila bonitetne ocene SID banke, NLB, Abanke Vipa in NKBM. To bo storila takoj, ko bo znova ocenila boniteto države. V tokratni objavi je že izpostavila možnost znižanja ocene za nekatere finančne instrumente vseh treh omenjenih komercialnih bank. Moodys je v sporočilu o znižanju bonitetne ocene obveznic slovenskih bank sicer opozoril, da je finančna kriza razkrila veliko ranljivost slovenskega finančnega sektorja, ki se odraža v poslabšanju kakovosti kapitala v bankah in njihovi veliki potrebi po refinanciranju. Država je morala zato poskrbeti za dokapitalizacijo NLB ter za jamstva za NLB in Abanko Vipa. Po pojasnilih bonitetne hiše je zelo verjetno, da bodo banke zaradi svoje izpostavljenosti korporativnemu sektorju še naprej beležile izgube in da jih bo treba znova dokapitalizirati. Bonitetna agencija Moodys je minuli teden znižala kreditno oceno Slovenije za eno stopnjo. Kot razlog je navedla naraščajočo politično negotovost ter tveganja pri izvajanju načrtov za fiskalno konsolidacijo in strukturnih reform, ki so potrebne za preprečevanje nadaljevanja rasti vladnega dolga v srednjeročnem obdobju in za promocijo obetov dolgoročne gospodarske rasti v Sloveniji. Moodys je tudi opozoril, da se lahko ocena še bolj zniža. Med razlogi sta povečano tveganje, da bo morala vlada dodatno podpreti bančni sistem in poslabšanje obetov za srednjeročno gospodarsko rast.", "title": "Bo treba slovenske banke znova dokapitalizirati?", "keywords": "bonitetna;hiša;moody's;ocena;boniteta;slovenska;izvozna;razvojna;banka;sid;obveznice;obveznica;nova;ljubljanska;banka;nlb;abanka;vipa;nova;kreditna;maribor;nkbm;aa2;aa3;slovenija;finančna;kriza;evro;poroštvo", "lang": "slovenian"}
{"body": "Na izredni skupščini Term Čatež lastniki niso podprli pobude države, da bi Terme poslej nadzirali člani stranke SDS. S tem si je Bojan Petan dokončno utrdil položaj.", "title": "Končan boj za Terme Čatež", "keywords": "terme;čatež;boj;petan;sds;stranka;nadzor", "lang": "slovenian"}
{"body": "Premier Borut Pahor je prepričan, da Vegrad potrebuje novo vodstvo. Kot pravi, se o tem strinja celotna vlada, menjava na vrhu velenjskega gradbinca pa bi po njegovo pomenila potrebno osvežitev, ki bi koristila tako delavcem kot podizvajalcem. Minister za pravosodje Aleš Zalar Vlada je ustanovila posebno medresorsko skupino, da preveri razmere v Vegradu. Skupina je ugotovila, da je usoda Vegrada trenutno v rokah sodišča, je po seji vlade dejal pravosodni minister Aleš Zalar. Za uvedbo stečajnega postopka je bilo podanih že nekaj predlogov, po tem pa je tudi uprava podala predlog za prisilno poravnavo, zaradi česar bo sodišče najprej odločalo o prisilni poravnavi. Ker Vegrad ni podal popolnega predloga, je sodišče upravo pozvalo, naj predlog dopolni, za kar se rok izteče 2. septembra. Po tem bo sodišče lahko nadaljevalo postopek. Sicer pa imajo poleg zahteve za stečaj manjšinski lastniki in upniki možnost, da zahtevajo odvzem lastniških opravil za največje lastnike, če se ugotovi, da bi lastniki podjetje lahko dokapitalizirali, pa ga niso. Ta možnost je dana tudi upnikom, vendar se morajo ti organizirati, zato bo medresorska skupina o tem obvestila tudi PDP, ki je okoli 30-odstotna lastnica. Kot je dejal Zalar, zoper odgovorne osebe v Vegradu in povezanih družbah tečejo številni predkazenski postopki, ena zadeva pa je že na sodišču. Zaradi afere Čista lopata je namreč že razpisana prva glavna obravnava za 22. oktobra. Vegrad potrebuje novo vodstvo, to bi bila potrebna osvežitev v podjetju, ki bi pomenila potrebno osvežitev za poslovne ambicije in bi bila koristna tako za delavce kot za podizvajalce, je po seji vlade dejal premier Borut Pahor. Vlada je zaradi Vegrada tudi preverila, ali morda zakon o gospodarskih družbah in zakon, ki ureja stečajni postopek, ne ureja na ustrezen način pravice manjšinskih lastnikov. Skupina je ugotovila, da je zakon na tem področju urejen ustrezno, saj imajo ti veliko institutov, ki jih lahko uporabijo. O ugotovitvah bo medresorska skupina pripravila tudi pisno poročilo, je še zaključil Zalar.", "title": "Pahor Vegrad potrebuje novo vodstvo", "keywords": "vlada;vegrad;gospodarsko;sodišče;stečej", "lang": "slovenian"}
{"body": "Slovenija se sooča z globoko recesijo, eno največjih v evroobmočju, ki bo trajala tudi prihodnje leto, pravi vodja misije IMF. Letos naj bi se BDP skrčil za 2,2 odstotka, prihodnje leto pa za en odstotek. Fiskalna konsolidacija je na kratek rok boleča, a nujna, opozarja. Vodja misije Mednarodnega denarnega sklada IMF Antonio Spilimbergo je danes na Banki Slovenije predstavil prve ugotovitve po rednem jesenskem obisku, ki ga je misija začela 20. septembra. Pod drobnogled so vzeli načrte ekonomske politike in razmere v gospodarstvu. Slovenija je v globoki recesiji, je dejal Spilimbergo in dodal, da je recesija v Sloveniji posebna. Padec investicij v deležu bruto domačega proizvoda BDP je bil namreč v primerjavi s časom pred zadnjo krizo precejšen. Velika ovira za Slovenijo so zaostrene mednarodne razmere, razlog za tako globoko krizo pa Spilimbergo vidi tudi v nevzdržni rasti, ki jo je Slovenija beležila pred začetkom krize leta 2008. Spodbujali so jo krediti, kar ni bilo vzdržno. Ta kriza kaže, da model slovenskega gospodarstva ni bil vzdržen, je opozoril. Pred Slovenijo je zato veliko izzivov, med katerimi je Spilimbergo omenil finančni sektor. Spomnil je, da je delež državnega bančništva v Sloveniji velik, državne banke pa imajo veliko slabih terjatev. To skrbi finančne trge, je dejal. Ključno se mu zdi, da se znebimo slabih posojil, zagotoviti pa moramo tudi, da se to v prihodnosti ne bo ponavljalo. Pomembno je, da se banke in podjetja prestrukturira ter nato privatizira, je dejal Spilimbergo. Ker ima Slovenija v primerjavi z drugimi državami EU nizek javni dolg, privatizacija ni pomembna samo za znižanje dolga, ampak tudi zato, da se zagotovi boljše delovanje podjetij. Podjetniški sektor je zdaj preveč zadolžen, je dejal in dodal, da to ni padlo z neba . Do tega je prišlo zaradi nekaterih namernih politik iz preteklosti. V preteklosti je bil odpor do tujih investitorjev, je dejal in dodal, da smo do kapitala prihajali predvsem preko zadolževanja. Pomembna izziva, ki čakata Slovenijo, sta tudi reformi pokojninskega sistema in trga dela. Pokojninska reforma je nujna, je dejal Spilimbergo in dodal, da Slovenija za pokojnine trenutno porabi okoli 11 odstotkov BDP. S trenutno demografsko dinamiko bomo za pokojnine do leta 2060 porabili okoli 18 odstotkov BDP. To je zelo veliko, je dejal. Zato je zelo pomembno, da se s tem problemom soočimo že zdaj. Vlada je predlagala pokojninsko reformo, ki pa naslavlja le del težav, je opozoril Spilimbergo. Gre za pomemben prvi korak, verjetno bodo pa v prihodnjih letih potrebne nove reforme, je dejal. Zelo pomemben je tudi trg dela, ki mora biti bolj fleksibilen, je dejal Spilimbergo in spomnil na problem dualizma. To pomeni, da imamo na trgu dela skupino ljudi, ki so zelo zaščiteni, in skupino, v kateri so ženske in mladi, ki so manj zaščiteni. Zaščita za ljudi, ki so notri, pomeni manj zaščite za ljudi, ki so zunaj, je dejal. Vodja misije IMF se je dotaknil tudi fiskalne konsolidacije, ki jo izvaja vlada. Rezultati so na kratek rok boleči, a nujni, je dejal. Če ne sprejmemo potrebnih ukrepov, bo zaupanje v Slovenijo manjše, kot bi lahko bilo. Spilimbergo se je zato zavzel za nadaljevanje izvajanja pogumnih ukrepov. Misija IMF se je v Sloveniji pred tem nazadnje mudila aprila, ko je opravila oceno razmer v slovenskem finančnem sistemu in ustreznosti nadzora ter kriznega upravljanja v sektorju. Ugotovila je, da je kriza močno prizadela slovenski finančni sistem, med drugim pa je predlagala izboljšanje upravljanja v državnih bankah.", "title": "Strokovnjak IMF Slovenija je v globoki recesiji, pred njo je veliko izzivov", "keywords": "imf;misija;mednarodni;denarni;sklad;antonio;spilimbergo;kriza;gospodarstvo;recesija;bdp;ugotovitev", "lang": "slovenian"}
{"body": "Maja je bilo tudi več brezposelnih, ki so našli zaposlitev Konec maja je bilo v Sloveniji registriranih 98.401 brezposelnih, kar je 0,9 odstotka manj kot aprila in 16,4 odstotka več kot v enakem mesecu lani. Po mesecih skokovitega naraščanja brezposelnosti so tokrat statistike malce bolj optimistične - število brezposelnih se je v preteklem mesecu končno znižalo, v prvih petih mesecih letos pa se je na zavod za zaposlovanje prijavilo skoraj 20 odstotkov manj brezposelnih kot v enakem obdobju lani, a jih je vseeno še vedno prijavljenih slaba četrtina več kot v enakem obdobju lani. Maja se je tako na zavod na novo prijavilo 6.787 ljudi, kar je 4,7 odstotka manj kot aprila in 20,4 odstotka manj kot maja 2009. Med njimi je bilo 723 iskalcev prve zaposlitve, 1.710 trajno presežnih delavcev in stečajnikov ter 2.626 brezposelnih zaradi izteka zaposlitev za določen čas. V petih mesecih se je na zavod skupaj prijavilo 38.862 brezposelnih oseb, kar je 18,9 odstotka manj kot lani. Zvišuje se število ljudi, ki so našli zaposlitev Poleg tega se je maja število brezposelnih, ki so našli zaposlitev, zvišalo - od 7.702 brezposelnih, ki jih je zavod odjavil iz evidence, se jih je zaposlilo oz. samozaposlilo 4.699, kar je 20,3 odstotka več kot aprila. V primerjavi z lanskim majem je bilo zaposlitev za 10 odstotkov več. V obdobju prvih petih mesecev je bilo zaposlitev 22.784, kar je 30,8 odstotka več kot v primerljivem lanskem obdobju. Zaradi z gospodarsko krizo povezanega množičnega odpuščanja presežnih delavcev in večjega števila prenehanj zaposlitev za določen čas se je struktura brezposelnosti spremenila. Letna primerjava kaže, da je med brezposelnimi več moških kot žensk, povečali so se tudi deleži brezposelnih, starih od 25 do 49 let, brezposelnih trajno presežnih delavcev in brezposelnih zaradi stečajev, v zadnjih mesecih pa zaradi manjšega števila novoprijavljenih brezposelnih oseb narašča tudi delež dolgotrajno brezposelnih oseb.", "title": "Brezposelnost se je končno nehala povečevati", "keywords": "Gospodarstvo", "lang": "slovenian"}
{"body": "Vlada je trošarine znižala Prihodnja dva tedna bo obisk bencinske črpalke znova bolj udaril po žepu - dražji bodo tako bencin za okoli dva centa in pol kot tudi dizelsko gorivo in kurilno olje. Liter neosvinčenega 95-oktanskega bencina bo dražji za 2,7 centa in bo stal 1,523 evra, 100-oktanski bencin pa bo dražji za 2,4 centa - nova cena za liter bo tako 1,540 evra. Cena litra dizelskega goriva se bo opolnoči zvišala za 1,7 centa, na 1,406 evra. Podražilo se bo tudi kurilno olje, in sicer za 1,6 centa, na 1,025 evra za liter. Vlada je sicer na dopisni seji s spremembo področne uredbe znižala trošarine za energente. Trošarina za neosvinčeni bencin se tako znižuje s 521,33 evra na 514,16 evra na 1.000 litrov, za plinsko olje za pogon s 404,09 evra na 399,30 evra na 1.000 litrov in za plinsko olje za ogrevanje s 86,16 evra na 81,60 evra na 1.000 litrov, so sporočili iz urada vlade za komuniciranje. Cene naftnih derivatov v Sloveniji se določajo na vsakih 14 dni skladno z vladno uredbo, po metodologiji, ki temelji na gibanju cen naftnih derivatov na svetovnem trgu in na gibanju tečaja dolar-evro.", "title": "Za liter goriva okoli dva centa in pol več kot do zdaj", "keywords": "Gospodarstvo", "lang": "slovenian"}
{"body": "Bovec je osramočen. V uradnem poletnem katalogu za enega od slovenskih turističnih biserov so se pri treh ponudnikih prenočišč v slovenščini in angleščini pojavili napisi, da homoseksualci pri njih niso zaželeni. Slovenski homoseksualci: ponižali so nas na raven domačih živali. Lokalna turistična organizacija (LTO): zgodila se je napaka, v osnovi smo želeli propagirati dopust za ispospolno usmerjene. Konec lanskega leta so v Lokalni turistični organizaciji (LTO) pripravili katalog Poletje 2012, v katerem so med drugim zbrani vsi ponudniki nočitev v zgornji dolini Soče. Tiskani katalog so poslali na različne turistične infotočke, objavili so ga tudi na spletu. Vse lepo in prav, če ne bi bi bilo v legendi za lastnosti posameznih ponudnikov tudi prečrtanega simbola za istospolno usmerjene, zraven pa v slovenščini in angleščini napisana obrazložitev: 'homoseksualci nezaželeni'. Ta znak se je nato v katalogu pojavil pri treh ponudnikih. Prvi so na napako v sredo opozorili v organizaciji ŠKUC LL. Tatjana Grajs iz organizacije je za Žurnal24 pojasnila, da so poleg javnosti obvestili tudi Urad za varstvo potrošnikov, saj gre pri tovrstnih primerih za kršitev osnovnih človekovih pravic, slovenske zakonodaje in direktiv Evropske unije o storitvah. \"Takšno označevanje je homoseksualce ponižalo na raven, s katero se denimo prepoveduje vstop psom ali ljudem s sladoledom v roki,\" je dodala. Pol leta se niso zavedali napake Kakšno napako so zagrešili, je bilo pristojnim v Bovcu, čeprav šele po nekaj mesecih, jasno v trenutku, ko so dobili opozorilo. Cecilija Ostan, direktorica bovške LTO, je dejala, da se je napaka s spornim protihomoseksualnim piktogramom v legendi zgodila v časovni stiski pri pripravi kataloga. \"Sama sem katalog pred tiskom sicer pregledala, vendar takrat ta piktogram še ni bil vnesen in nanj ob tisku ali pozneje nisem bila opozorjena, tako da sem bila zelo neprijetno presenečena in zgrožena, ko sem glede tega v sredo, 20. 6. 2012, prejela faksno opozorilo z Urada za varstvo potrošnikov.\" Kot v pisni izjavi pojasnjuje Ostanova, so z uvedbo novega piktograma, ki bi predstavljal dikcijo \"homoseksualci zaželeni\", želeli v katalogu tej skupini Bovško približati kot njim naklonjeno, \"v tiskarni pa je nato prišlo do napačne uporabe piktograma, in sicer prečrtane različice\". Za uporabo piktograma, ki bi jih predstavljal kot homoseksualcem prijazne, so se odločili trije ponudniki storitev, ki pa so bili nato s katalogom očrnjeni kot tisti, ki istospolno usmerjenih ne želijo gostiti. Opravičilo in nov katalog \"Po ugotovitvi, da gre za resno kršitev in da smo ciljno skupino, ki smo jo želeli nagovoriti, dejansko prizadeli, smo nemudoma iz lastnega obtoka vzeli vse kataloge in vrnili v obtok kataloge s počrnjenim nerazpoznavnim piktogramom, kjer se je ta prej nahajal. Katalog je tudi umaknjen s spletne strani, odgovorni za vsebino kataloga Darjo Berra pa je pozval tudi vse poslovne partnerje, ki z našimi katalogi razpolagajo, naj jih s polic umaknejo, in jih obvestil, da bodo prejeli popravljene verzije,\" dodaja Ostanova, ki se za napako opravičuje in poleg popravljenega kataloga obljublja skorajšnje opravičilo tudi na spletni strani.", "title": "Napaka: v Bovcu homoseksualci nezaželeni", "keywords": "bovec;homoseksualnost;geji", "lang": "slovenian"}
{"body": "Predsednik vlade Borut Pahor, ki je z gospodarsko delegacijo na uradnem obisku v Indiji, se je včeraj, prvi dan obiska, v Mumbaju srečal z indijskimi poslovneži. Beseda je tekla predvsem o krepitvi gospodarskega sodelovanja ter o možnostih za nadaljnje poglobitve. Moja Naložba močno presegla načrte Pokojninska družba Moja naložba je v obdobju od januarja do maja ustvarila 410.502 evra dobička, s čimer je za 58 odstotkov presegla načrte. Število zavarovancev, ki so vključeni v njihovo prostovoljno dodatno pokojninsko zavarovanje, je maja znašalo več kot 35.222, kar 175 več kot na začetku leta. Pri tem je število delodajalcev, ki v celoti ali delno plačujejo premije, zraslo za 19, na 535. Nadzorniki so predsedniku uprave Lojzetu Grobelniku podelili nov 5-letni mandat. Bencin navzdol, dizel dražji Danes ob polnoči se je cena litra 95-oktanskega bencina znižala za 1,4 centa, na 1,264 evra za liter, medtem ko se je liter 98- oziroma 100-oktanskega bencina pocenil za 1,2 centa, na 1,275 evra. Dizelsko gorivo pa se je podražilo, in sicer za 1,2 centa, na 1,233 evra za liter. Devet ponudb za nakup Fructala Nadzorni svet Pivovarne Laško je na včerajšnji seji govoril o postopkih prodaje premoženja, tudi o prodaji Mercatorja in Fructala. Za nakup slednjega naj bi v pivovarni pridobili devet nezavezujočih ponudb. Imen ponudnikov v pivovarni za zdaj ne razkrivajo. ZM s tremi milijoni dobička Zavarovalnica Maribor (ZM) je v prvem letošnjem četrtletju ustvarila tri milijone evrov čistega dobička, obenem pa je zbrala za 77,1 milijona evrov premij, kar je 0,7 odstotka več od načrtov. Za letošnje leto zavarovalnica načrtuje, da bo zbrala 272,7 milijona evrov premije, čisti dobiček pa naj bi ob koncu leta dosegel okoli 9,3 milijona evrov. Zaposleni v Rutarju o težavah sindikata Zaposleni v mariborskem centru za dom in pohištvo Rutar so Sindikat delavcev trgovine Slovenije obvestili, da nadrejeni vršijo pritiske na člane in vodstvo sindikata v podjetju. Nekaj naj bi jih bilo napotenih na prisilni dopust, medtem ko naj bi bilo drugim zagroženo, da morajo izstopili iz sindikata ali prinesti odpoved pogodbe o zaposlitvi. Vodja Rutarja Boštjan Bradeško je dejal, da je situacija zanj veliko presenečenje, saj ni vedel, da očitno delavci \"živijo v nekem ali nezaupanju ali nepoznavanju stvari\". Kosmačin zanika vpletenost v gospodarski kriminal Predsednik uprave Elektra Maribor Andrej Kosmačin, ki je bil prejšnji teden udeležen v preiskovalni akciji v okviru suma gospodarskega kriminala in korupcije, zavrača vsakršno krivdo. \"Za dejanja, ki mi jih očitajo, zavračam vso krivdo, uporabil pa bom vsa pravna sredstva, da to dokažem,\" je zapisal v svojem prvem javnem odzivu. Pripravila Jan Bratanič in STA", "title": "Pahor na srečanju z indijskimi poslovneži", "keywords": "gospodarstvo;ekonomija", "lang": "slovenian"}
{"body": "Oživitev proizvodnje skupaj z nekdanjimi zaposlenimi Kromberški obrat Mipa naj bi najela Panvita, za kar so se odločili skupaj z družbo Mig, skupino 20 nekdanjih zaposlenih. Želijo si tudi najem blagovne znamke Mip. Predstavnik Panvite Peter Polanič je ob tem poudaril, da dokončnega dogovora še ni, saj bodo pogovore nadaljevali prihodnji teden. Kot je dejal stečajni upravitelj Mipa Miroslav Benedejčič, so kljub stečajnemu postopku iskali rešitev za najem blagovne znamke in jo našli v predlogu licenčne pogodbe, za kar morajo dobiti še soglasje sodišča. Po besedah Benedejčiča se o problematiki lizinga niso pogovarjali, saj so nekateri Mipovi stroji v lasti Gorice Leasinga. Polanič vseeno upa, da bodo do 1. septembra uspeli znova zagnati proizvodnjo. Dogavarjali naj bi se sicer za štiri od sedmih kromberških obratov. Skupina nekdanjih zaposlenih bo zagotovila izkušnje Kot rečeno, se je Panvita za najem in oživitev Mipove proizvodnje v Kromberku odločila skupaj z družbo Mig Mesna industrija Goriške, ki jo je ustanovila skupina 20 nekdanjih zaposlenih v Mipu. Mig bo zagotovil tehnološko znanje in izkušnje, tako da bomo združili moči pri obuditvi proizvodnje. Računamo, da bomo v začetku zaposlili okoli 30 ljudi. Proizvajali bomo programe, ki so že prej bili na tej lokaciji, je Polanič spregovoril še o načrtih. 17. avgusta bo zaživel Tolminski obrat salam Kot je znano, naj bi proizvodnja v Mipovem obratu salam v Tolminu znova oživela 17. avgusta. Stečajni upravitelj je namreč sredi julija sklenil dogovor o najemu z mariborsko tovarno mesnih izdelkov Košaki, ki namerava sprva zaposliti do 20 ljudi. Pogodba o tem še ni podpisana, saj mora z dogovorom soglašati še sodišče. To naj bi se s tem ukvarjalo v prvih avgustovskih dneh, a Benedejčič ne pričakuje težav.", "title": "Panvita pred najemom kromberškega obrata Mipa", "keywords": "Gospodarstvo", "lang": "slovenian"}
{"body": "Bo kdo želel kupiti? Po sredinem neuspešnem poskusu prodaje večinskega deleža Večera hamburški družbi Medici bo Pivovarna Laško obnovila pogovore z vlagatelji iz preteklosti. Nadzorni svet Pivovarne Laško je na današnji seji podprl predlog uprave pivovarne, da se postopek odprodaje družbe Večer, ki je v sredo ponovno propadel, nadaljuje z drugimi zainteresiranimi vlagatelji. Hčerinska družba Pivovarne Laško časopisna hiša Delo je sklenila dogovor o odprodaji 79,24-odstotnega poslovnega deleža v Večeru, kar je pred časom v odločbi zahteval urad za varstvo konkurence, vendar do izteka roka kupec - neuradno naj bi šlo za podjetje Medici iz Hamburga - ni imel dovolj denarja za nakup. Nadzorni svet se je seznanil tudi s postopki odprodaje Mercatorja, zavezujoče ponudbe pa pričakujejo maja, ko se bo konzorcij prodajalcev odločal, kako naprej. Pivovarna Laško bo prodala tudi Jadransko pivovarno. Stagnacija boljša od padca Prav tako so se seznanili tudi s sklenitvijo sporazuma o reprogramu posojil s ključnimi bankami upnicami. Reprogram, vreden 270 milijonov evrov posojil, ki je zapadel v poplačilo konec marca, je dogovorjen za obdobje šestih mesecev. Banke upnice sicer vztrajajo pri čim hitrejšem zmanjševanju zadolženosti družb skupine Laško in prodaji premoženja. Pivovarna Laško je sicer v prvih dveh mesecih letos prihodke iz poslovanja povečala za devet odstotkov na 7,8 milijona evrov, Pivovarna Union pa je ustvarila skoraj 10 milijonov evrov prihodkov, kar je enako kot v lanskem primerjalnem obdobju. Tudi Radenska je ohranila prihodke na ravni prvih dveh mesecev leta 2012. Ti so znašali 3,3 milijona evrov.", "title": "Laščani bodo Večer poskušali prodati starim ponudnikom", "keywords": "Gospodarstvo", "lang": "slovenian"}
{"body": "Kitajski podatki navdahnili azijske trge Sveži podatki o kitajski proizvodnji kažejo, da se motor svetovne ekonomije še ne ohlaja. Novica je bila kot naročena za delniške trge, ki preživljajo težke čase. Preliminarni kitajski indeks PMI je avgusta porasel na 49,8 točke in tako okreval po julijskem padcu na 28-mesečno dno 47,2. Kaže, da se na Kitajskem le ne vznemirjajo preveč zaradi težav zahodnih gospodarstev in da razpoloženja ni pokvarila niti osrednja banka z zaostrovanjem denarne politike. Posel teče nemoteno ali, kot bi rekli Angleži business as usual . Zew padel močneje od napovedi Na povsem drugačen odziv je naletela objava avgustovske indeksa Zew, ki meri optimizem nemških podjetnikov. Julija je bila njegova vrednost minus 15,1 točke, avgusta že minus 37,6 točke. Zew drsi že pol leta zapored, tokratni padec pa je bil večji od pričakovanj. Nemški podjetniki so pesimistični in jih je strah, potem ko se je povečala možnost za recesijo v ZDA, vodilna gospodarska velesila pa je izgubila najboljšo bonitetno oceno. Nemčija je imela v drugem četrtletju le 0,1-odstotno gospodarsko rast, evrsko območje pa 0,2-odstotno. Zlato vredno že več kot 1.900 dolarjev Razpoloženje na borzah se je po turbulentnem prejšnjem tednu sicer popravilo, še vedno pa so svetovni delniški trgi v povprečju za skoraj 20 odstotkov pod letošnjim vrhom. Tokijski Nikkei je torkovo trgovanje končal za 1,2 odstotka v plusu, frankfurtski DAX30 5.636 točk pa je po uri trgovanja poskočil za tri odstotke, vendar po objavi indeksa Zew izgubil zalet. Zlato, ki je prvič preseglo mejo 1.900 dolarjev in doseglo že 1.910 dolarjev, je zdrsnilo na 1.875 dolarjev. Evro se je okrepil in zelo približal meji 1,45 dolarja. HP-jeve delnice le okrevale V New Yorku je bilo ponedeljkovo trgovanje pozitivno. Indeks Dow Jones 10.854 točk, ki je prejšnji teden padel za štiri odstotke, se je zvišal za tretjino odstotka, kar je zasluga podražitve delnic velikih tehnoloških podjetij. Hewlett Packard, ki je v petek strmoglavil za 20 odstotkov največ po borznem zlomu 1987, je pridobil 3,6 odstotka. Na negativni strani tečajne liste so bile spet banke. Vrednost delnic Bank of Americe je padla za skoraj osem odstotkov, saj namerava banka ukiniti 3.500 delovnih mest. V Ljubljani po štirih dneh padanja spet podražitve Na Ljubljanski borzi je bil pol ure pred koncem trgovanja indeks SBI TOP po štirih negativnih dneh in padcu na zgodovinsko dno spet v zelenem območju. Med delnicami v prvi kotaciji so se pocenile le Gorenjeve in zdrsnile na 6,25 evra. Tečaj Nove KBM se je povzpel za skoraj dva odstotka, na 5,5 evra. Cena Telekoma se je zvišala na 66 evrov. Z najprometnejšo Krko so trgoval v razponu med 55,45 in 56,30 evra.", "title": "Nemški podjetniki vedno večji pesimisti", "keywords": "Gospodarstvo", "lang": "slovenian"}
{"body": "Ljubljana - Državna carinska uprava (CURS) v Pivovarni Laško in Pivovarni Union opravlja inšpekcijski nadzor, pri čemer preverja pravilnost poslovanja družb v skladu z zakonodajo, ki je v pristojnosti carine, je včeraj za Dnevnik potrdil vodja sektorja za trošarine v carinski upravi Miran Kvenderc. \"V okviru tega nadzora se ugotavlja tudi pravilnost obračunavanja in plačevanja trošarine. Ker je postopek v teku, vam v skladu z načelom davčne tajnosti podrobnosti ugotovitev ne moremo povedati,\" je pojasnil Kvenderc in dodal, da gre za inšpekcijski nadzor, ki je v skladu z njihovim letnim načrtom. \"To pomeni, da so nadzori redni,\" je dejal. Skupina Pivovarna Laško naj bi carinsko upravo sicer prosila za mnenje glede praga tolerance pri obračunavanju višine trošarine. Laščane naj bi predvsem zanimalo, kolikšen prag tolerance pri vsebnosti alkohola v posamezni vrsti piva bi bil lahko dovoljen navzdol. Na to, ali to drži, Kvenderc ni odgovoril, v službi za odnose z javnostjo Skupine Pivovarna Laško pa so nam razložili, da Pivovarna Laško pri CURS ni naročila nikakršnega mnenja. Pri tem niso pojasnili, ali je to storila Pivovarna Union, ki tudi sodi v Skupino Pivovarna Laško. Že pred časom nam je Kvenderc pojasnil, da se trošarinski nadzor v Pivovarni Union in Pivovarni Laško na način inšpekcijskega nadzora, trošarinskega nadzora, nadzornih ukrepov (na primer zalivkanje merilnih naprav, vzorčenje) in carinske preiskave izvajajo tekoče. V obeh pivovarnah je bilo v minulem letu opravljenih kar nekaj nadzorov, pri čemer pri zadnjih nadzorih kake večje nepravilnosti niso ugotovili, je dodal Kvenderc. sebastjan.morozov@dnevnik.si", "title": "Carinska uprava izvaja inšpekcijski nadzor v Skupini Pivovarna Laško", "keywords": "gospodarstvo;ekonomija", "lang": "slovenian"}
{"body": "Blokirani računi družbe Gradis so postopoma privedli do odločitve, da pristojni na sodišče vložijo predlog za stečaj. V družbi pravijo, da bodo za del delavcev našli zaposlitev v okviru Skupine Primorje, ostalim pa preostane zavod. Družba Gradis je zaradi insolventnosti vložila predlog za stečaj. V družbi razlagajo, da se je Gradis zaradi gospodarske krize znašel v izjemno težkem položaju. Družba ima že dalj časa blokirane vse račune, kar ji onemogoča tekoče poslovanje, izvajanje obstoječih poslov ter pridobivanje novih, pravijo v družbi. Zaradi omenjenih težav zaposlenim niso izplačali plače za oktober, prav tako pa zaposleni niso dobili del regresa. V družbi pravijo, da bodo neporavnane obveznosti do delavcev kot prednostne terjatve poplačane pred drugimi nezavarovanimi in podrejenimi terjatvami. To seveda, če bo višina stečajne mase zadostovala za poplačilo vseh prednostnih terjatev. Obljubljajo, da se bo za del zaposlenih našla zaposlitev v okviru Skupine Primorje. Del pa bo na žalost ostal brez zaposlitve, so dodali. Ti se bodo lahko prijavili na zavod za zaposlovanje ter tako pridobili denarno nadomestilo za brezposelnost in ostale pravice, ki jim pripadajo. Zaradi tovrstnih dogodkov so sedaj še bolj pomembna prizadevanja uprave družbe Primorje, da reši edino veliko slovensko gradbeno podjetje, pravijo v Gradisu. Po podatkih Ajpesa ima sicer tudi gradbeno podjetje Primorje blokirane vse transakcijske račune.", "title": "Vložili predlog za stečaj Gradisa", "keywords": "družba;gradis;primorje;skupina;stečaj;vloga;gradbeno;podjetje;delavec;zaposleni", "lang": "slovenian"}
{"body": "Ljubljana - Družbi Adria Ankaran še vedno ni uspelo prevzeti nadzora nad kampom, čeprav je okrajno sodišče v Kopru pred dnevi izdalo začasno odredbo o motenju posesti v korist Adrie. Posledično mora Adria Ankaran, ki je v finančnih težavah, za varnostno službo, ki varuje kamp, plačati od štiri do pet tisoč evrov dnevno. Direktorica Adrie Ankaran Zlatka Galinec pravi, da je vodstvo družbe presenečeno in zaskrbljeno zaradi počasnega in neučinkovitega ukrepanja vseh, ki bi morali sodelovati pri uresničitvi začasne odredbo. \"Zato pozivamo pristojno sodišče, da čim prej imenuje izvršitelja začasne odredbe, ki smo ga predlagali,\" pravi Galinčeva. Po naših informacijah pa Adria Ankaran izvršitelja ni predlagala v predlogu za izdajo začasne odredbe, temveč je to storila šele pred nekaj dnevi. Po besedah predsednice okrajnega sodišča v Kopru Bojane Štrukelj Petovič sodišče ni moglo določiti izvršitelja v začasni odredbi, ker o začasni odredbi odloča na podlagi predloga Adrie, ki pa imenovanje konkretnega izvršitelja ni predlagala. Na začetku tega tedna je koprsko sodišče prejelo nekaj vlog glede spora za zemljišče Adrie Ankaran, med katerimi sta bila tudi ugovor glede izdane začasne odredbe in predlog za določitev izvršitelja. V torek je sodišče vloge vročilo nasprotnim strankam, ki imajo osem dni časa za odgovor. \"Izvršitelja bo sodišče verjetno imenovalo že pred tem rokom. To bo odvisno od odločitve sodnice, ki ji je bila zadeva dodeljena, in od trditev strank v novih vlogah,\" razlaga Štrukelj-Petovičeva. Poročali smo že, da bi morala Adria Ankaran na podlagi začasne odredbe ponovno prevzeti upravljanje kampa. Toda to so ji preprečili varnostniki, ki jih je najelo podjetje Actium. Preko tega podjetja je nekdanji svetovalec uprave Adrie Ankaran Miro Majcen v letu 2008 krepko pod ceno kupil podjetje KSV turizem, na katerega je Adria pred tem oddelila nekaj deset tisoč kvadratnih metrov veliko zemljišče s kampom. Sicer pa je po naših informacijah nekdanje vodstvo Adrie Ankaran z Igorjem Lebarjem na čelu tudi na razne druge načine izčrpavalo družbo. V obdobju, ko je Lebar vodil Adrio Ankaran (od sredine leta 2007 pa do konca leta 2009, ko je bil razrešen), so namreč številni stroški glede na primerljivo obdobje pred tem, ko je Adrio Ankaran vodila Galinčeva (v letu 2007 je odstopila, konec lanskega leta pa je bila ponovno imenovana za direktorico), krepko narastli. Tako so stroški varovanja poskočili s 100.000 evrov na dobrih 580.000 evrov, stroški reševanja iz vode pa z 12.000 evrov na približno 230.000 evrov. Stroškov svetovalnih storitev in čiščenja v času, ko je Adrio Ankaran vodila Galinčeva, družba ni imela. Pod Lebarjevim vodstvom pa je Adria Ankaran imela za 160.000 evrov stroškov svetovalnih storitev, stroški čiščenja pa so znašali 270.000 evrov. sebastjan.morozov@dnevnik.si", "title": "Nekdanje vodstvo Adrie Ankaran tudi podeseterilo nekatere stroške", "keywords": "gospodarstvo;ekonomija", "lang": "slovenian"}
{"body": "Vrhovno sodišče zavrnilo zahtevo Laščanov o odložitvi odločbe Urada RS za varstvo konkurence, potem ko je ta v torek začasno prepovedal preknjižbo delnic Mercatorja. Vrhovno sodišče je zavrnilo zahtevo Pivovarne Laško, da izda začasno odredbo, s katero bi odložila izvršitev odločbe Urada za varstvo konkurence (UVK), ki je v torek Laščanom začasno prepovedal preknjižbo delnic Mercatorja, je poročal Radio Slovenija. Enake omejitve je UVK izrekel tudi za banke NLB, NKBM, Abanko Vipa, Banko Celje, Gorenjsko banko in Banko Koper. Prekinili sejo Prav zaradi odločitve UVK so nadzorniki Pivovarne Laško v torek tik pred glasovanjem o morebitni prodaji lastniškega deleža v Mercatorju prekinili sejo in tudi po njenem nadaljevanju v petek se še vedno niso odločili glede prodaje 23,34-odstotnega deleža v Mercatorju hrvaškemu Agrokorju, ki naj bi svojo ponudbo podaljšal do sredine prihodnjega tedna. Prvi mož Laškega Dušan Zorko je pojasnil, da Pivovarna Laško čaka, da sporazum o prodaji Mercatorja podpiše več kot polovica njegovih lastnikov. Agrokor, ki je edini ponudnik za delež Pivovarne Laško v Mercatorju, za te delnice ponuja po 221 evrov. Hrvaški živilsko-trgovski velikan je ponudbo v petek podaljšal, po neuradnih informacijah do prihodnje srede.", "title": "Sodišče zavrnilo Laščane", "keywords": "laško;mesto;vas;vrhovno sodišče;court of law;sodišče;uvk;vlada;parlament;državni zbor;državna ustanova;javna ustanova;prodaja;sejem;mercator;maloprodaja;trgovina;prodajalna", "lang": "slovenian"}
{"body": "Največje gospodarstvo še naprej ZDA Po podatkih Pekinga in Svetovne banke je Kitajska postala tretje največje svetovno gospodarstvo. Prehitela je Nemčijo in se hitro približuje Japonski. Kitajska vlada je popravila oceno gospodarske rasti za leto 2007 z 11,9 odstotka na 13 odstotkov. Z zvišanjem gospodarske rasti se je zvišal tudi bruto domači proizvod BDP na 25,7 bilijona juanov 3,5 bilijona dolarjev. Nemčija je predlani imela BDP 3,3 bilijona dolarjev. Kljub temu Nemčija ostaja pred Kitajsko po indeksu BDP-ja per capita. BDP na prebivalca je bil v Nemčiji leta 2007 38.000 dolarjev, na Kitajskem pa 2.800 dolarjev. Na vrhu največjih svetovnih gospodarstev ostajajo ZDA s 13,8 bilijona dolarjev BDP-ja pred Japonsko s 4,4 milijona BDP-ja, a drugo mesto dežele vzhajajočega sonca je že ogroženo. Kitajska naj bi jo prehitela v treh, štirih letih, so prepričani nekateri analitiki. Svetovna banka ocenjuje, da je Kitajska v preteklem letu dosegla 7,5-odstotno gospodarsko rast. Kitajska vlada si prizadeva omejiti padec gospodarske rasti in je pripravila stimulativni sveženj, vreden štiri bilijarde juanov.", "title": "Kitajsko gospodarstvo prehitelo nemško", "keywords": "Gospodarstvo", "lang": "slovenian"}
{"body": "Po idealnem scenariju bi lahko bila Slovenija na članstvo v OECD pripravljena maja. Mislim, da smo v ciljni ravni, pravi minister Žbogar. Zadovoljen je tudi premier Borut Pahor. Generalni sekretar OECD Angel Gurria Slovenija bi lahko članica v Organizaciji za gospodarsko sodelovanje in razvoj OECD postala maja, je povedal generalni sekretar OECD Angel Gurria. Pristopni proces po njegovih besedah poteka zelo gladko, vse formalnosti naj bi bile končane aprila. Mislim, da smo v ciljni ravnini, je dejal tudi zunanji minister Samuel Žbogar. Slovenija naj bi postala 33. članica OECD. Pred njo naj bi to uspelo Čilu in verjetno tudi Izraelu. Oba sta povabilo k pogajanjem dobila leta 2007, kot Slovenija, Estonija in Rusija. Po idealnem scenariju bi lahko bila Slovenija na članstvo v organizaciji pripravljena do naslednjega ministrskega zasedanja Sveta OECD, ki bo 27. maja, je povedal Gurria. Ob tem je opozoril, da za povabilo k članstvu ni potrebno zasedanje Sveta OECD, ter tudi tokrat poudaril, da so te stvari preveč pomembne, da bi hiteli . Minister Žbogar pričakuje, da bo 22. aprila srečanje zadnjega odbora OECD, ki bo obravnaval slovensko prošnjo, in da bo zatem OECD začel pripravljati sporazum s Slovenijo. Upamo, da ga bomo podpisali nekje v sredini maja, je dejal in dodal, da je cilj, da Slovenija 27. maja na ministrskem zasedanju sodeluje s podpisanim pristopnim članstvom, ki pa še ne bo ratificirano. Gurria je dejal, da je še nekaj odprtih vprašanj, za katera pa meni, da niso nepremostljiva. Pojasnil je, da morata le še dva odbora podati mnenje o pripravljenosti Slovenije, kar pričakuje v naslednjih nekaj tednih, pri čemer gre pri enem vprašanju za zakonodajo, drugo pa je formalno. Tudi Žbogar je poudaril, da v pristopnem procesu Slovenije ni težav. Državni zbor mora po njegovih besedah le še sprejeti zakona o upravljanju kapitalskih naložb ter preoblikovanju Kapitalske družbe in Slovenske odškodninske družbe. Nato je s slovenske strani vse nared, samo članice OECD morajo dati soglasje konec aprila, je dejal. Nič ni šlo narobe Slovenija naj bi po napovedih iz leta 2007, ko je začela pogajanja, ta končala v dveh letih. Na vprašanje, zakaj gre počasneje od napovedi, je Gurria odgovoril, da je veliko vprašanj, ki zahtevajo svoj čas, in ocenil, da je Slovenija skozi pristopni proces jadrala brez težav. Ne gre za vprašanje postavljanja rekordov. Nič ni šlo narobe, meni Gurria. Minister Žbogar pričakuje, da bo 22. aprila srečanje zadnjega odbora OECD, ki bo obravnaval slovensko prošnjo. Z vstopom v OECD bi Slovenija zaokrožila lok vključevanja v mednarodne institucije. To je tudi priznanje delu dosedanjih vlad, ki so izpolnjevale pogoje za to, da se Slovenija lahko še pred poletjem polnovredno vključi v krog teh prestižnih držav. Premier Borut Pahor Tudi minister Žbogar meni, da Slovenija ne zamuja. Na vprašanje, kako to, da Čile, ki je povabilo k pogajanjem dobil istočasno kot Slovenija, napreduje hitreje in je že de facto članica, je odgovoril, da je Čile pospešil, ker so imeli volitve in je hotela še prejšnja vlada vstopiti v OECD. Minister Žbogar se je danes na obisku na sedežu OECD najprej sestal z generalnim sekretarjem Gurrio, nato sta podpisala sporazum med Slovenijo in OECD o privilegijih, imunitetah in ugodnostih, ki se podeljujejo tej organizaciji. Po podpisu pa je Žbogar kot prvi slovenski minister nagovoril Svet OECD. Slovenija je bila tudi prvič prisotna na zasedanju. V nagovoru je Žbogar poudaril, da Slovenija razume OECD kot sredstvo, ne cilj, ter da sledi nasvetu Gurrie, da je kriza prevelika priložnost, da bi jo zapravili. Slovenija poskuša z reformami, predvsem pokojninsko in zdravstveno, to priložnost po ministrovih besedah kar najbolje izkoristiti. Tako OECD kot Slovenija bosta po njegovem mnenju veliko pridobili druga od druge. Slovenija bo namreč po ministrovih besedah dejavna članica z zelo specifičnim interesom, vplivom in znanjem o jugovzhodni Evropi ter je lahko tej regiji s članstvom v tako ugledni organizaciji zgled, kar je za OECD pomembno.", "title": "Slovenija maja članica OECD?", "keywords": "slovenija;oecd;gurria", "lang": "slovenian"}
{"body": "Credit Suisse z največjim znižanjem ocene Bonitetna hiša Moodys je znižala bonitetne ocene 15 največjih bank na svetu zaradi bojazni pred izgubami. Banke so že kritizirale odločitev in jo označile za nazadnjaško. Med britanskimi bankami je nižja bonitetna ocena doletela Royal Bank of Scotland, Barclays in HSBC, od ameriških pa Bank of America, Citigroup, Goldman Sachs in JP Morgan. Moodys je sporočil, da so vse banke izpostavljene nevarnosti izgub iz trgovanja na kapitalskih trgih. Znižanje bonitetne ocene se je pričakovalo že od februarja, ko se je Moodys odločil za ponoven pregled 17 bank, ki poslujejo na kapitalskih trgih po vsem svetu in jim grozijo nižji zaslužki in nižja rast zaradi negotovih razmer na trgih. Če so poznavalci pričakovali znižanje ocene pri večini pregledanih bank, pa jih je presenetila za kar tri točke nižja bonitetna ocena švicarske banke Credit Suisse. Nekatere banke so dobile ocene z negativnimi obeti, kar pomeni, da bi se pozneje lahko njihova posojilna sposobnost spet znižala.", "title": "Bančnim velikanom oklestili bonitetno oceno", "keywords": "Svet;Gospodarstvo", "lang": "slovenian"}
{"body": "Na Ljubljanski borzi z izjemo Petrola delnice navzgor Sijajen četrtleten dobiček bank HSBC in BNP Paribas je evropske borze potisnil na najvišjo raven po maju, vlagatelji pa so kar pozabili na ne najlepšo makroekonomsko sliko ameriškega gospodarstva. Po imenitnem juliju, ko so v ZDA delniški indeksi poskočili za sedem odstotkov, v Evropi pa za okrog pet, se tako nadaljuje rast tečajev, katerih glavni katalizator so objavljeni poslovni rezultati drugega četrtletja. Velika večina korporacij je krepko presegla pričakovanja, nazadnje še največja evropska banka HSBC v prvem polletju se je dobiček več kot podvojil, na 6,76 milijarde dolarjev, delnice so dopoldne švignile skoraj pet odstotkov kvišku in francoska BNP Paribas 2,1 milijarde evrov dobička v 2. četrtletju pomeni 31-odstotno rast glede na isto lansko obdobje. Kitajska se ohlaja, kar je celo zaželeno Na pozitiven odziv je naletelo tudi poročilo nemškega plinskega koncerna Linde, medtem ko so za Siemens analitiki pri Credit Suisse z 80 na 96 evrov zvišali ciljno vrednost delnic. Skratka, v ponedeljek dopoldne je bilo na mikro ravni dobrih novic na pretek, medtem ko je na makroravni razpoloženje nekoliko pokvarila Kitajska. Julija je bilo opaziti nadaljnje ohlajanje proizvodnjega sektorja, kar pa je trg sprejel pozitivno, v smislu želene umiritve in ne kot grožnjo svetovni gospodarski rasti. V evroobmočju je po zaslugi Nemčije prejšnji mesec industrijska proizvodnja porasla. V ZDA ne najbolj prepričljivi gospodarski kazalci Vseevropski delniški indeks FTSEurofirst 100 1.064 točk se je danes do kosila povzpel za dva odstotka in je od rekordno nizke vrednosti z lanskega marca višji že za 65 odstotkov. Medtem ko Evropa zadnje dni kljub dolžniški krizi, ki je na rob prepada pahnila Grčijo, pozitivno preseneča, so na drugi strani Atlantika prejšnji teden objavljeni makroekonomski kazalci izpadli precej medlo. Bruto domači proizvod je v drugem četrtletju porasel za 2,4 odstotka, kar je pod pričakovanji. V drugi polovici letošnjega leta je pričakovati nadaljnje ohlajanje ameriškega gospodarstva. Tečaji delnic v prvi kotaciji KRKA+0,49 % 65,08 EUR PETROL-1,35 %240,33 MERCATOR-1,78 % 135,99 GORENJE-0,50 %11,94 NOVA KBM+0,20 % 10,22 TELEKOM+1,12 %91,58 LUKA KOPER-1,03 %15,31 INTEREUROPA-1,02 %3,90 Relativno visok promet s Krko Na Ljubljanski borzi je v ponedeljek prevladovala zelena barva. S Krkinimi delnicami je promet dosegel 850 tisoč evrov, kar je za letošnje poletje že kar lep promet. Julija je bil s Krko le trikrat promet višji! Enotni tečaj Krke, ki je v četrtek pozitivno presenetila z objavo dobička v prvem polletju porasel je za 17 odstotkov, se je povzpel za skoraj pol odstotka, na 65,7 evra. Od šesterice delnic, ki sestavljajo indeks SBI TOP zvišal se je za 0,4 odstotka, na 817 točk, so se pocenile le Petrolove, medtem ko so največ, 1,7 odstotka, pridobile delnice Telekoma in Triglava. Najvišji posli s Telekomovimi delnicami so se sklepali pri 94, z delnicami Zavarovalnice Triglav pa pri 18,5 evra.", "title": "Največja evropska banka več kot podvojila dobiček", "keywords": "Gospodarstvo", "lang": "slovenian"}
{"body": "Kreditna aktivnost odvisna od dolgoročnih virov V Banki Slovenije ugotavljajo, da se bo zaradi mednarodne finančne krize poslabšala tudi kakovost kreditnega portfelja bank. Kot menita član sveta Banke Slovenije Božo Jašovič in direktor oddelka za finančne stabilnosti Tomaž Košak, bo na mednarodnih finančnih trgih povpraševanje po dolgoročnejših likvidnih sredstvih v začetku leta ogromno, državna poroštva, s katerimi razpolaga večina bank, pa pri najemanju virov ne bodo več pomenila prednosti. Tudi sveže izdani državni vrednostni papirji se bodo po njunih napovedih znašli v ostri mednarodni konkurenci. Ukrepi za zmanjševanje posledic krize bi morali tako po njunih besedah reševati predvsem težavo zagotavljanja dolgoročnih virov. Kratkoročni viri namreč niso zagotovilo za ohranjanje kreditne aktivnosti, ampak predvsem za redno plačevanje zapadlih obevznosti do tujih upnikov, navajata Jašovič in Košak. Zmanjševanje kreditne aktivnosti bo tako privedlo do slabšanja kakovosti kreditnega portfelja bank, še ugotavljata avtorja študije z naslovom Vpliv finančne krize na slovenski bančni sistem. Razmere v gospodarstvu se slabšajo, kreditna sposobnost podjetij upada, nižje povpraševanje po posojilih pa bo povratno negativno vplivalo na banke, opozarjata. Banke vse bolj odvisne od tujine Odvisnost slovenskih bank od tujine se pri tem povečuje že desetletja. Zadolženost naših bank na mednarodnem trgu je tako oktobra 2008 dosegla 16,8 milijarde evrov oziroma 35,4 odstotka bilančne vsote, še navajata bančnika. Še leta 2004 je znašala le 20 odstotkov. Zaradi visoke odvisnosti od uspešnosti refinanciranja na tujih trgih, ki so skoraj zamrznjeni, so slovenske banke še kako občutljive za nadaljnji razvoj krize. Omenjena negotovost bo vplivala tudi na obseg kreditne aktivnosti bank v letošnjem letu. Povprečna rast vlog nebančnega sektorja od leta 2003 ni presegla deset odstotkov, kar je banke dodatno potegnilo v zadolževanje na mednarodnih trgih. Pokritost posojil nebančnemu sektorju z vlogami bančnega sektorja je po zadnjih podatkih 62-odstotna, v primerjavi z letom 2003 pa se je prepolovila.", "title": "Slovenske banke občutljive za razvoj krize", "keywords": "Gospodarstvo", "lang": "slovenian"}
{"body": "V Intereuropi so poudarili, da je bil nakup in nadgradnja 50 tovornjakov smotrn in upravičen. Slovenski kriminalisti so prejšnji mesec v koprski Intereuropi že preverjali domnevno sporen nakup turških tovornjakov ter gradnjo terminala v Moskvi. Tiskovna predstavnica Interevrope Damjana Jerman je za 24ur. com dejala, da so 50 tovornjakov kupili v Nemčiji, o nakupu je bil obveščen tudi nadzorni svet. Po mnenju Jermanove je bilo potrebno tovornjake za jugovzhodni trg Evrope nadgraditi, kar pa je za vse tovornjake znašalo 10.400 evrov. Poudarila je še, da je nadzorni svet Interevrope ugotovil, da je nakup tovornjakov bil ekonomično utemeljen. Preiskava še poteka Kot je znano, so prostore moskovskega podjetja Intereuropa East, hčerinskega podjetja koprske Intereurope, v petek obiskali preiskovalci ruskega oddelka za boj proti gospodarskemu kriminalu. Med preiskavo so zaplenili nekaj opreme, tudi računalnike, žige in nekaj gotovine. Kriminaliste je zanimalo predvsem poslovanje z ruskim podjetjem Evroklimat Moskva. V Intereuropi so poudarili, da ta preiskava ni povezana z njimi. Na PU Koper pa so dejali, da zaradi poteka preiskave ne želijo dati izjav, če so mogoče priprli kakšne osumljence. Predsednik uprave Intereurope Andrej Lovšin je v petek dejal, da je preiskava Intereurope East trajala kar štiri ure in pol, zaplenili so tudi veliko opreme. Kriminalisti so vzeli računalnike, nekaj dokumentov in naše žige. Kot je znano, se je rusko podjetje Euroklimat zaradi utaje davkov pred dvema letoma že znašlo pod drobnogledom ruskih oblasti. Preiskava naj bi bila del velike akcije, ki v Rusiji poteka že nekaj mesecev. Tamkajšnji oddelek za boj proti gospodarskemu kriminalu že nekaj mesecev išče utajevalce davkov, ki jih je v Rusiji veliko.", "title": "Nadzorniki Nakup utemeljen", "keywords": "intereuropa;preiskava;tovornjaki;evroklimat;moskva;east", "lang": "slovenian"}
{"body": "Sanacija bančnega sistema se prestavlja na jesenske mesece, negotovosti pa je kljub temu veliko. Izvajalec stresnih testov naj bi bil pri pregledu bančnih bilanc izredno konservativen, a po pojasnilih finančnega ministrstva so sredstva za dokapitalizacije bank zagotovljena. Sanacija bančnega sistema, torej prenos terjatev na Družbo za upravljanje terjatev bank (DUTB) in hkratne dokapitalizacije bank, se bo očitno zavlekla. Vlada zdaj cilja na jesen, a negotovosti je veliko. S 1. avgustom začnejo medtem veljati nova pravila evropske komisije glede državne pomoči bankam, ki pa določene zahteve nekoliko rahljajo. Ne le prenos slabih terjatev, na zeleno luč evropske komisije čakajo tudi dokapitalizacije slovenskih bank. Hkratni prenos slabih terjatev in dokapitalizacije namreč zahteva že zakon o ukrepih za krepitev stabilnosti bank, pri čemer je vlada predvidevala, da bo za dokapitalizacije zadoščalo 900 milijonov evrov. Na ministrstvu za finance priznavajo, da bo uresničitev napovedi glede potrebnega stroška dokapitalizacije bank odvisna od zunanjih pregledov kakovosti aktive bank ter obremenitvenih testov, a hkrati zatrjujejo, da so »sredstva zagotovljena«. Rezultati stresnih testov, ki jih opravljajo v družbi Oliver Wyman, pa bi lahko načrte vlade zamajali. Predstavniki svetovalne družbe, ki so pregledovali že španski bančni sistem, naj bi bili po pojasnilih neuradnih virov pri svojem pregledu bančnih bilanc slovenskih bank namreč izredno konservativni. Spomniti velja, da bi lahko že Nova Ljubljanska banka (NLB) glede na sklepe skupščine terjala do 500 milijonov evrov svežega kapitala, ali bo znesek zadoščal, pa bodo prav tako pokazali rezultati neodvisnih pregledov. Že zdaj pa v DUTB pojasnjujejo, da bo morala NLB v skladu s temi prenoviti načrt prestrukturiranja, ki ga je že posredovala v Bruselj. Vse, tako zunanji neodvisni pregledi kakovosti terjatev ter stresnih testov kot prenovljen načrt prestrukturiranja NLB, naj bi po pojasnilih DUTB končali čez poletje. Medtem sta se že sestali tudi vodstvi DUTB in Nove KBM (NKBM), ki je postopek za prenos terjatev na DUTB sprožila v začetku julija, pobudo mariborske banke pa je kot upravičeno že sprejela tudi vlada. »Zdaj so na vrsti neodvisni pregledi,« glede prenosa terjatev NKBM, ki je svoj načrt prestrukturiranja v Bruselj poslala maja, pojasnjujejo v DUTB. Medtem pa bodo začela veljati nova pravila evropske komisije glede državnih pomoči bankam. Med pomembnejšimi novostmi so pravila glede natančnega načrta prestrukturiranja bank in pravila glede delitve bremen. Banke bodo morale še pred dokapitalizacijo s strani države pripraviti načrt prestrukturiranja, iz katerega bo jasno razvidno, kako nameravajo postati dobičkonosne. Na finančnem ministrstvu pojasnjujejo, da pripravo podrobne uresničljive poslovne strategije banke, vključno z načrtom prestrukturiranja, predvideva že sedanji zakon, pravila pa se bodo z avgustom nekoliko zrahljala. Poslej bo po pojasnilih finančnega ministrstva tako mogoče, da evropska komisija dokapitalizacijo z javnimi sredstvi začasno odobri tudi pred dokončno potrditvijo načrta prestrukturiranja, če je pomoč nujno potrebna z vidika varovanja finančne stabilnosti. Da je takojšnja intervencija nujna, bo morala predhodno sicer potrditi nadzorna institucija, torej Banka Slovenije. Nova pravila spreminjajo tudi določbe glede delitve bremen pomoči bankam. Po novem bodo morali banki najprej pomagati obstoječi lastniki, če dolžnosti ne bodo izpolnili, pa lahko po pojasnilih ministrstva pričakujejo iztisnitev iz lastništva. Če bo banka potrebna državne pomoči, bodo morali pri sanaciji sodelovati tudi imetniki podrejenih dolžniških instrumentov.", "title": "Ministrstvo: Sredstva so zagotovljena", "keywords": "gospodarstvo;ekonomija", "lang": "slovenian"}
{"body": "Zaradi spopada med vladajočo garnituro in drugimi političnimi akterji bo prišlo do uničenja blagovne znamke Paloma.", "title": "Boj za Palomo", "keywords": "paloma;podjetje;delnice;prevzemi;vlada", "lang": "slovenian"}
{"body": "Novica, da naj bi imel IMF pripravljenih 600 milijard evrov pomoči Italiji, je dvignila cene nafte, medtem ko poročanje, da naj bi Francija in Nemčija pripravljali načrt B, na naftnem trgu zbuja optimizem. Cene surove nafte so se med današnjim trgovanjem v Aziji zvišale, med drugim na račun neuradnih informacij, da naj bi IMF pripravljal finančno pomoč zadolženi Italiji, pojasnjujejo analitiki. Teksaška lahka nafta se je z januarskim dobavnim rokom podražila za 1,52 dolarja, to je na 98,29 dolarja, severnomorska nafta brent, prav tako z dobavo v januarju, pa za 1,26 dolarja, in sicer na 107,66 dolarja za 159-litrski sod. Novica o domnevni pomoči IMF Italiji je dvignila cene nafte, medtem ko poročanja, da naj bi Francija in Nemčija pripravljali načrt B, zbuja optimizem na naftnem trgu. Objava La Stampe je že imela močan vpliv na mednarodnih trgih. Na ta račun se je indeks Nikkei na borzi v Tokiu danes okrepil za poldrugi odstotek, delnice v Seulu so se podražile za več kot dva odstotka, v Sydneyju pa za slaba odstotka. Navzgor so se obrnile tudi cene surove nafte. Italijanski časnik La Stampa je v nedeljo poročal, da naj bi Mednarodni denarni sklad IMF v okviru reševanja evropske dolžniške krize pripravljal finančno pomoč zadolženi Italiji. Kot je poročal omenjeni časnik, bi IMF lahko Italiji priskrbel do 600 milijard evrov pomoči, in sicer je ena od možnosti skupna akcija z Evropsko centralno banko, pri kateri bi IMF jamčil za posojilo. S tem bi italijanski premier Mario Monti dobil nekaj dodatnega časa za izpeljavo potrebnih ukrepov. IMF je to informacijo že zanikal. Ni nobenih pogovorov z italijanskimi oblastmi o programu za financiranje s strani IMF, so na kratko sporočili iz te ugledne mednarodne finančne ustanove. Nemški časnik Welt am Sonntag je medtem v nedeljo pisal, da naj nemška kanclerka Angela Merkel in francoski predsednik Nicolas Sarkozy ne bi bila več pripravljena čakati na poenotenje vseh držav EU in naj bi želela znotraj evrskega območja z nekaterimi državami oblikovati poseben klub, katerega članice bi se zavezale k strožjim pogojem finančne discipline. Te informacije vzbujajo optimizem na naftnem trgu, saj dajejo upanje, da se pripravljajo bolj koreniti ukrepi za reševanje dolžniške krize v območju držav z evrom, še pojasnjujejo analitiki.", "title": "Špekulacije o Italiji potiskajo ceno nafte navzgor", "keywords": "nafta;naftna;borza;imf;italija;evro;evroobmočje;finančna;pomoč;angela;merkel;nicolas sarkozy", "lang": "slovenian"}
{"body": "Nadzorni svet Deželne banke Slovenije (DBS) je v torek podaljšal mandat članici uprave banke Mojci Štajner. Nov mandat se ji tako izteče 30. septembra 2015.Petrol odprl dve bencinski črpalki v BiH Podjetje Petrol BH Oil Company iz Skupine Petrol je včeraj v Banjaluki odprlo dva prenovljena bencinska servisa, s katerima bo lahko zagotavljal boljšo in učinkovitejšo storitev na tem območju.Dostop do širokopasovnega interneta ima skoraj četrtina Slovencev Ob koncu drugega četrtletja letos je imelo fiksni širokopasovni dostop do interneta že 23,6 odstotka prebivalstva v Sloveniji, v četrtletnem poročilu o razvoju trga elektronskih komunikacij ugotavlja Agencija za pošto in elektronske komunikacije RS (Apek).Občuten padec vrednosti novih industrijskih naročil V Sloveniji so se naročila julija na mesečni ravni zmanjšala za 5,8 odstotka, medtem ko so se na območju evra zmanjšala za 2,4 odstotka. Na letni ravni pa so se naročila povečala za 15,4 odstotka. Popravljeni podatki za junij kažejo, da se je junijska vrednost novih naročil v Sloveniji na mesečni ravni povečala za 3,9 odstotka, na letni pa za 27,3 odstotka.Atotech povečuje zmogljivosti Družba Atotech Slovenija, ki se ukvarja s proizvodnjo kemičnih izdelkov, je včeraj v Podnartu skupaj z izvajalcem del Cestnim podjetjem Kranj začelo gradnjo proizvodno-skladiščnega objekta. Pet milijonov evrov vredna investicija naj bi podjetju omogočila pridobitev novih zmogljivosti in postopoma omogočila povečanje števila zaposlenih.Preventovo premoženje naprodaj Okrožno sodišče v Slovenj Gradcu je včeraj v okviru stečajnega postopka podjetja Prevent avtomobilski deli izdalo sklep o prodaji premoženja v Mežici. Predmet prodaje sta dve nepremičnini in osnovna sredstva po izhodiščni ceni 713.800 evrov. Preventovo premoženje v Mežici se bo po sklepu sodišča prodajalo na podlagi zavezujočega zbiranja ponudb.Škoda po poplavah bo verjetno presegla 40 milijonov evrov Gospodarska zbornica Slovenije (GZS) ocenjuje škodo, ki so jo v gospodarstvu povzročile hude poplave minuli konec tedna. Po besedah generalnega direktorja GZS Sama Hribarja Miliča naj bi nastalo za 40 milijonov evrov neposredne škode, vendar naj bi se ta številka po vsej verjetnosti še povečala.Na Štajerskem o plačilni nedisciplini Plačilna nedisciplina je v slovenskem prostoru že dolgo prisotna in predstavlja eno izmed ključnih ovir za razvoj podjetništva, s tem pa zaviralno deluje tudi na celotno slovensko gospodarstvo, so včeraj v Mariboru ugotavljali udeleženci foruma v organizaciji Štajerske gospodarske zbornice, ki se ga je udeležil tudi pravosodni minister Aleš Zalar.Pripravil Jan Bratanič in STA", "title": "Štajnerjeva z novim mandatom v upravi DBS", "keywords": "gospodarstvo;ekonomija", "lang": "slovenian"}
{"body": "Pogajalski skupini uprave in sindikata v Elektru Primorska na celodnevnih pogajanjih nista zbližali stališč. Stavka bo zato v torek potekala v vsaki od štirih poslovnih enot po dve uri. Na pogajanjih med upravo in sindikatom Elektra Primorske tudi danes niso našli skupnega jezika za rešitev spora o višini nagrade delavcem ob koncu leta, ki je bila povod za stavko v podjetju. Vodja stavkovnega odbora Valter Vodopivec je povedal, da bodo v torek delavcem na zborih predstavili predlog sporazuma, ki so ga dali upravi, in njihove pripombe. Od delavcev želimo izvedeti, kaj si mislijo o ponujenih predlogih, da bomo lahko nadaljevali pogajanja, je povedal Vodopivec. Stavka se bo tako ob 8. uri najprej začela v poslovni enoti Koper, ob 10. uri v Sežani, ob 12. uri v Novi Gorici in ob 13.30 v Tolminu. V vsaki izmed poslovnih enot bodo med dvourno stavko izvedli zbor delavcev. Za stavko so se zaposleni v Elektru Primorska odločili zaradi namere uprave, da jim ob koncu leta ne izplača najmanj 1465 evrov nagrade. Za stavko so se zaposleni v Elektru Primorska odločili zaradi namere uprave, da jim ob koncu leta ne izplača najmanj 1465 evrov nagrade, kot je to predvideno po veljavni kolektivni pogodbi. Najprej so jim ponudili 354 evrov nagrade, kar pa so v sindikatu zavrnili in se odločili za stavko. Pogajalska skupina uprave je stavkajočim prejšnji teden ponudila 500 evrov nagrade, ki bi jo izplačali v dveh delih, vendar tudi tega stavkovni odbor ni sprejel. Prizadevanja in aktivnosti stavkovnega odbora v Elektro Primorska podpira tudi Sindikat delavcev dejavnosti energetike Slovenije. V sindikatu menijo, da je socialni dialog v energetskem sektorju na zelo nizki ravni, odločitve, ki imajo neposreden vpliv na ekonomsko socialno varnost vseh zaposlenih, pa se sprejemajo enostransko.", "title": "Dogovora ni, stavka se nadaljuje", "keywords": "elektro;primorska;nova;gorica;stavka;nagrada;sindikat;dogovor", "lang": "slovenian"}
{"body": "S starostjo se posamezniki vse bolj obračajo k veri in Bogu, kaže najnovejša raziskava, v katero so bili vključeni prebivalci iz 30 držav. Slovenija je ena izmed držav, kjer je mogoče opaziti konstantno rast posameznikov v verovanje Boga. Raziskovalci iz raziskovalnega centra v Chicagu NORC so med leti 1991 in 2008 prebivalce v 30 državah po svetu spraševali o stopnji verovanja v Boga. Rezultati so pokazali, da starost v tem primeru igra veliko vlogo, poroča Live Science. V Boga so tako najbolj verjeli starejši anketiranci. 43 odstotkov anketirancev v starosti 68 let in več je bilo prepričanih, da Bog obstaja, kar je v primerjavi s tistimi, ki so bili stari 27 let in manj dvakrat več (23 odstotkov). V nekdanji Vzhodni Nemčiji se je medtem za ateiste izreklo kar 52 odstotkov anketirancev, na Filipinih pa le en odstotek. Še večje razlika je pri vprašanju, ali verjamete v Boga: temu je pritrdilo 84 odstotkov Filipincev in le 8 odstotkov prebivalcev Vzhodne Nemčije. Najnižji odstotek verovanja v Boga so raziskovalci zabeležili na Japonskem (4 odstotke). Na splošno sicer velja, da je število ljudi, ki verjamejo v Boga najvišje v državah s katoliško tradicijo. Za ateiste pa se največ ljudi označuje v severnoevropskih državah, kot na primer v skandinavskih državah in v državah nekdanjega Vzhodnega bloka, z izjemo Poljske. V času raziskave pa so samo v petih državah zaznali konstantno rast ljudi, ki verjamejo v Boga: Sloveniji, Rusiji, na Japonskem, Zahodni Nemčiji in Izraelu. Konstantno zmanjševanje ljudi, ki verujejo v Boga, pa je značilno za 16 držav: Avstralijo, Avstrijo, Vzhodno Nemčijo, Veliko Britanijo, Irsko, Nizozemsko, Novo Zelandijo, Severno Irsko, Norveško in Poljsko.", "title": "Slovenci vse bolj verjamejo v Boga", "keywords": "Slovenija;vera;Bog", "lang": "slovenian"}
{"body": "Delavci Steklarske nove še vedno čakajo na obljubljeno poravnavo neplačanih prispevkov zadnjih petih let. Pričakujejo tudi izplačilo odpravnin, kar jim je premier Pahor septembra obljubil. Delavci Steklarske nove napovedujejo tudi gladovno stavko, če Pahor ne bo izpolnil obljub. Delavci Steklarske nove, ki je od maja letos v stečaju, so na premierja Boruta Pahorja naslovili pismo, v katerem ga pozivajo, naj izpolni svojo obljubo o tem, da jim bo država poplačala neplačane prispevke za invalidsko in pokojninsko zavarovanje, ki niso bili poravnani že od leta 2004. Kot je povedal predstavnik zaposlenih Stjepan Miklaužić, jim je Pahor na septembrskem srečanju obljubil tudi izplačilo odpravnin, ne glede na to, koliko denarja se je nabralo v stečajni masi. Za obljubljeno poplačilo prispevkov bi sicer država, ki je bila prek Kapitalske družbe Kad večinska lastnica Steklarske nove, morala zagotoviti okrog 2,5 milijona evrov. Pahorjev kabinet Premierjeve obljube niso bile tako konkretne V Pahorjevem kabinetu pravijo, da je premier septembra obljubil le, da se bo znotraj pokojninske reforme preučilo možnost, da se v osnovo za izračun pokojnine za posameznike vključuje tudi obračunane prispevke za Zpiz . Miklaužić je za petek sklical zbor delavcev, na katerega je povabil tudi premierja Pahorja in predsednika uprave Kad Boruta Jamnika. Če do takrat delavci ne bodo dobili odgovora, zakaj država neplačanih prispevkov še ni poravnala, se bodo na omenjenem zboru dogovorili o odhodu v Ljubljano, kjer bodo pred vladnim poslopjem pripravili protest, nekateri delavci pa napovedujejo celo gladovno stavko. V kabinetu predsednika vlade so pojasnili, da je Pahor predstavnikom Steklarske nove na septembrskem srečanju obljubil, da se bo znotraj pokojninske reforme proučilo možnost, da se v osnovo za izračun pokojnine za posameznike vključuje ne zgolj plačane prispevke Zpizu, ampak tudi obračunane . Pristojne službe pa naj bi pripravile osnutek oziroma proučile možnost novele zakona o stečajnem postopku, kjer bi se določile nove prioritete za izplačila stečajne mase za terjatve iz neplačanih prispevkov za Zpiz , je povedala svetovalka za odnose z javnostmi v kabinetu predsednika vlade Špela Vovk.", "title": "Zadnja možnost je gladovna stavka", "keywords": "steklarska;nova;pismo;borut;pahor;stjepan;miklaužič;delavec;odpravnina;plačilo;prispevek;zavarovanje", "lang": "slovenian"}
{"body": "Majska številka Ekonomskega ogledala Umar v majskem Ekonomskem ogledalu napoveduje počasno okrevanje slovenskega gospodarstva. V letošnjem prvem četrtletju se je nadaljevalo rahlo okrevanje evropskega gospodarstva, medtem ko v Sloveniji znakov oživljanja gospodarske dejavnosti še ni, ugotavlja Urad RS za makroekonomske analize in razvoj Umar. Po pričakovanjih so pozitivni signali že izhajali iz povečanega tujega povpraševanja. Umar v majski številki publikacije Ekonomsko ogledalo navaja, da se je obseg bruto domačega proizvoda BDP v letošnjem prvem četrtletju realno znižal za 0,5 odstotka in je bil tudi nižji kot v istem obdobju lani za 1,2 odstotka. S tem je bila raven gospodarske dejavnosti v letošnjem prvem četrtletju najnižja od začetka gospodarske in finančne krize. Izvoz sledi hitrejšemu okrevanju na tujem Izboljšanje v mednarodnem okolju je spodbudno vplivalo na slovenski izvoz, potrjujejo pa se pričakovanja Umarja iz pomladanske napovedi, da ovire za hitrejšo rast izhajajo iz domačega okolja, med drugim poudarja prvi mož Umarja Boštjan Vasle. Razlike v hitrosti okrevanja izvoznega in domačega povpraševanja se po njegovih besedah kažejo tudi na rezultatih po posameznih dejavnostih. Dodana vrednost v predelovalnih dejavnostih in v prometu je bila v prvem četrtletju letos višja kot v istem obdobju lani, kar lahko povežemo s krepitvijo izvoza blaga. S slabimi razmerami v gradbeništvu in na trgu dela so povezani medletni padci v dejavnostih trgovine, gostinstva, poslovnih storitev na področju arhitekturnega projektiranja in rudarstva. Z izjemo zdravstva in socialnega skrbstva se je nadaljevala rast dodane vrednosti v dejavnostih javnih storitev. Brezposelnost vztraja pod 100.000 Na trgu dela v zadnjih mesecih ni bilo bistvenih sprememb. Število formalno delovno aktivnih se je tudi marca ohranilo na podobni ravni kot predhodni mesec, število registriranih brezposelnih, ki se je aprila in maja nekoliko povečalo, pa se giblje nekaj pod 100.000. Marca se je nadaljevalo upadanje zaposlenosti v predelovalnih dejavnostih, gradbeništvu, trgovini, prometu ter v finančnih in zavarovalnih dejavnostih ter rast zaposlenosti v strokovnih, znanstvenih in tehničnih ter drugih raznovrstnih poslovnih dejavnostih in v javnih storitvah. Ekonomsko ogledalo - maj 2010 Marca je bila rast povprečne plače visoka 3,7 odstotka bruto, kar je bila posledica visoke rasti plač v zasebnem sektorju. Višja povprečna bruto plača v zasebnem sektorju je marca sicer običajna, saj se v tem mesceu običajno izplačujejo nagrade in nadure za preteklo leto, letos pa je k opazno višji rasti bruto plače sektorja 6,9 odstotka prispeval tudi dvig minimalne plače. Inflacija prehiteva evropsko Ob 0,4-odstotnem mesečnem zvišanju cen se je medletna inflacija maja znižala na 2,1 odstotka. V prvih petih mesecih letos se je inflacija v Sloveniji povečala nekoliko bolj kot na ravni celotnega evrskega območja, kjer je medletna inflacija maja znašala 1,6 odstotka. Ključne razlike se ohranjajo v prispevku cen tekočih goriv za prevoz in ogrevanje, ki imajo večjo utež v našem indeksu cen življenjskih potrebščin. Nekoliko bolj so se pri nas tudi zaradi hitre rasti cen komunalnih storitev povišale še cene storitev, še ugotavljajo na Umarju.", "title": "Umar Okrevanje bo postopno", "keywords": "umar;vasle;kriza;rast", "lang": "slovenian"}
{"body": "Vse civilizacije do danes so svoj razvoj gradile na materialih. Tudi v prihodnosti bodo najuspešnejši tisti, ki bodo razvijali, izdelovali in uporabljali najsodobnejše materiale. Vse civilizacije do danes so svoj razvoj gradile na materialih. Tudi v prihodnosti bodo najuspešnejši tisti, ki bodo razvijali, izdelovali in uporabljali najsodobnejše materiale. Za to pa je potrebno znanje. S študijem na oddelku za materiale in metalurgijo si znanje lahko pridobiš in se pridružiš najuspešnejšim. Foto NTF Študij materialov in metalurgije je edini tovrstni študij v Sloveniji in spada med študije, ki so na Univerzi v Ljubljani že od njene ustanovitve. Sedaj je to sodoben študij, ki temelji na najsodobnejših svetovnih teoretičnih dognanjih, pridobivanju izkušenj doma in v tujini ter ustvarjanju novega znanja. Študij pokriva široko naravoslovno-tehnično področje od izdelave in predelave kovinskih, keramičnih, polimernih in kompozitnih materialov, preko preiskave njihove sestave in zgradbe, vse do prilagajanja njihovih lastnosti zahtevam uporabnikov. Študenti med študijem spoznajo široko paleto t. i. hi-tech materialov, namenjenih uporabi v najzahtevnejših pogojih, v medicini, energetiki, avtomobilski in letalski industriji, strojegradnji, pa tudi sodobne, pravkar razvite materiale, ki še čakajo na široko uporabo. Raziskave in študij potekajo v moderno opremljenih laboratorijih in z uporabo najnovejših simulacijskih programov. Najsodobnejše proizvodne procese in tehnologije pa študenti spoznavajo na strokovnih ekskurzijah doma in v tujini. Foto NTF Pri pripravi študijskih programov je velik poudarek na varstvu okolja in sonaravnem razvoju. Študenti spoznavajo procese izdelave in predelave materialov s čim manjšo porabo energije na enoto izdelka, možnosti 100-odstotnega recikliranja izdelkov in kovinskih odpadkov, tehnologije s čim manj sekundarnimi proizvodi. S sodelovanjem pri raziskovalnih projektih pa tvorno sodelujejo pri iskanju novih rešitev in dobijo izkušnje z raziskovalno-razvojnim delom. Diplomanti po koncu študija zaradi širokega spektra znanja, pridobljenega med študijem, zlahka najdejo zaposlitev. Dejavni so lahko na številnih področjih na raziskovalnih inštitutih in fakultetah, v razvojnih laboratorijih in kot tehnologi v industriji, zaradi dobrega poznavanja materialov pa lahko sodelujejo v interdisciplinarnih skupinah tudi v medicini, biologiji ... Foto NTF Nadaljnji magistrski študij omogoča specializacijo na področjih, ki so za posameznika najzanimivejša. Povezava našega oddelka z domačimi in že več desetletna povezava s tujimi institucijami , tako v obliki skupnih raziskav in raziskovalnih projektov kot tudi v obliki študentskih izmenjav omogoča študentom, da pridejo v stik z najnovejšimi svetovnimi dosežki na področju materialov in metalurgije. Potrditev aktivnega sodelovanja pri najnovejših raziskavah ter velike strokovnosti predavateljev in raziskovalcev je Center odličnosti Vesolje znanost in tehnologije, ki ga je dobil oddelek za materiale in metalurgijo. Vsi dijaki, naravoslovci in tehniki po srcu, vabljeni k sodobnemu dodiplomskemu študiju po programih Inženirstvo materialov in Metalurške tehnologije. Postanite naslednja generacija montanistov. Srečno! Več informacij dobite na -Oddelek za materiale in metalurgijo Naravoslovnotehniška fakulteta Univerza v Ljubljani Aškerčeva 12, 1000 Ljubljana -http //www.ntf.uni-lj.si -e-pošta omm@omm.ntf.uni-lj.si -tel. 01 470 46 08", "title": "Pridruži se najuspešnejšim!", "keywords": "Pridruži;se;najuspešnejšim;pr;sporočilo", "lang": "slovenian"}
{"body": "Slovenija pod povprečjem OECD-ja Slovenija porabi 8,5 odstotka BDP-ja za zdravstvene stroške, kar jo uvršča pod povprečje držav OECD-ja, je za MMC povedal Stane Marn. Raziskava izdatkov za zdravstvo in virov financiranja zdravstva je pokazala, da se največ sredstev porabi za zdravljenje bolezni obtočil, in sicer kar polovico več kot za zdravljenje bolezni prebavil, ki so na drugem mestu. Več izdatkov za zdravljenje moške populacije Podatki kažejo, da se več sredstev porabi za zdravljenje moškega dela prebivalstva, razmerje se v korist žensk spremeni v rodni dobi, ko se povečajo stroški za zdravljenje stanj, povezanih s porodi. Ženske stanejo več tudi po 75. letu starosti, vendar pa je vzrok za to povprečna življenjska doba prebivalstva, saj je njihov delež v populaciji takrat višji. Razvite evropske države plačajo več za zdravje prebivalcev V razvitih državah je opazno večanje javnih izdatkov za zdravljenje, je povedal Marn, saj je razmerje v korist izdatkov, ki jih prebivalstvo za zdravje plačuje iz lastnega žepa, opazno le na Nizozemskem. Daleč največ izdatkov za zdravljenje prebivalcev ima Luksemburg, velik odstotek sredstev pa prispevata tudi Francija in Italija. Nasprotno pa se dogaja z manj razvitimi državami EU-ja, saj nove članice, med njimi Latvija, Litva in druge, povečujejo delež, ki se za zdravljenje in zdravstvene izdatke plačuje iz zasebnih žepov. Primerjava z ZDA, ki ima enega bolj kritiziranih sistemov zdravstva, kaže, da država prispeva 45 odstotkov vseh izdatkov za zdravstvo. Aleksandra K. Kovač", "title": "Zdravljenje moških stane več", "keywords": "stroški;zdravljenje;surs", "lang": "slovenian"}
{"body": "Vegrad. Zatrjujejo, da težave rešujejo, med zaposlenimi neuradno vre. “Iščemo najboljše rešitve za poplačilo obveznosti, ki jih ima podjetje Vegrad do svojih zaposlenih, in bodo sprejemljive za obe strani ter v trenutnem položaju tudi izvedljive,” so naše vprašanje, kaj se dogaja v njihovi stavbi, pojasnili v velenjskem Vegradu. V njihovih prostorih sta še vedno dva tuja državljana iz podjetja Gradve, katerega 70-odstotni lastnik je Vegrad, medtem ko so na Policijski upravi Celje potrdili, da so v sredo nekaj pred polnočjo štiri delavce tega hčerinskega podjetja odstranili iz Slovenije, saj niso imeli dovoljenj za začasno bivanje. Sami odhajajo Odpovedi. Sindikat, ki ima od 1.700 zaposlenih okoli 500 članov, je nekaterim doslej ponudil solidarnostne pomoči, mnogi pa so že sami dali izredne odpovedi in se prijavili na zavodu za zaposlovanje. Pogodb, ki potečejo, pa ne podaljšujejo. Pripravljeni na mediacije “Midva bova vztrajala, dokler se težava ne reši,” nam je dejal eden od njih, ki se ni želel predstaviti in smo ga priklicali po telefonu, potrdil je le, da je z njim ostal v Velenju tudi direktor Gradveja Admir Hodžić, ki naj bi se sestal tudi z direktorico Hildo Tovšak. “Menimo, da je najboljši način za reševanje odprtih zadev individualen pogovor z vsakim podizvajalcem posebej. Tudi projekt Celovški dvori želimo čim prej končati v dobro vseh, zato mediacije ne izključujemo, a je treba pogovore kakovostno pripraviti,'' so dodali v Vegradu. Nekaterim prekipeva Kaj se dogaja v Vegradu, smo vprašali tudi Oskarja Komaca, sekretarja sindikata delavcev gradbene dejavnosti pri ZZZS. “Trenutni položaj je težko komentirati, je pa treba spoštovati tudi zakonska določila,” je odgovoril na vprašanje, ali drži, da so delavci vedno bolj nezadovoljni s sindikatom, češ da ne stori ničesar. “Družba ima še vedno blokirane vse račune in tudi celotne marčevske plače še niso vsi dobili,” je priznal Komac. In dodal, da zato resno razmišljajo o uradni napovedi stavke, a da ta, četudi bo, ne bo rešila ničesar.", "title": "V zraku napoved stavke", "keywords": "vegrad;gradbeništvo;stavka;afera", "lang": "slovenian"}
{"body": "Tožilstvo že preučuje pogoje za uvedbo morebitnega disciplinskega postopka zoper tožilko. V mariborskem Europarku naj bi med krajo šala zalotili okrožno državno tožilko Tatjano Kozelj, poroča Požareport.si. Zapisali so, da naj bi se tatvina zgodila pred tremi dnevi v trgovini Peek & Cloppenburg v mariborskem Europarku. Med krajo šala naj bi zalotili okrožno državno tožilko Tatjano Kozelj. Po dogodku naj bi prišli tudi policisti, po poročanju portala pa vodstvo Europarka vztraja pri kazenski ovadbi. Tožilstvo že seznanjeno Za pojasnila smo se obrnili na Policijsko upravo Maribor, kjer pa nam zaradi določil zakona o varstvu osebnih podatkov niso mogli odgovoriti. Bolj zgovorni so bili na vrhovnem državnem tožilstvu. Sporočili so nam, da je bilo tožilstvo \"danes seznanjeno, da je bila zoper državno tožilko na Okrožnem državnem tožilstvu Maribor vložena kazenska ovadba zaradi kaznivega dejanja tatvine\". O ovadbi bo pristojni državni tožilec odločal skladno z zakonom, vrhovno državno tožilstvo pa v tem trenutku proučuje pogoje za uvedbo morebitnega disciplinskega postopka zoper tožilko, so dodali.", "title": "Pri tatvini ujeli mariborsko tožilko", "keywords": "Kozelj;tatvina;Europark", "lang": "slovenian"}
{"body": "Ljubljana - Po daljšem času je bilo včeraj vendarle zaznati nekoliko več pozitivnega vzdušja na kapitalskih trgih. Čeprav je ob sredinem zaključku trgovanja v ZDA kazalo, da se bodo padci tečajev še poglobili, so se strasti med vlagatelji čez noč nekoliko umirile. Vendar pa pozitivno vzdušje na evropskih borzah ni uspelo trajati do konca trgovalnega dne, saj so kmalu po začetku trgovanja v ZDA finančne delnice ponovno začele izgubljati vrednost, kar je prispevalo k včerajšnjemu okoli dvoodstotnemu padcu evropskih borz. Bolje se je včeraj godilo vlagateljem na Ljubljanski borzi, kjer je vrednost pridobila večina najpomembnejših podjetij. Osrednji indeks Ljubljanske borze SBI 20 je tako včeraj pridobil 4,6 odstotka vrednosti, kar je sedmi največji dnevni skok tečajev v zgodovini našega trga kapitala. Tedenske izgube na naši borzi so se tako zmanjšale na »le« 11 odstotkov, kolikor so v povprečju ta teden izgubile delnice slovenskih izdajateljev. K tem izgubam je ključen delež prispeval sredin rekordni padec tečajev. Tega so, kot smo že včeraj poročali v Dnevniku, spodbujale tudi banke, ki so unovčevale lombardna posojila. Najbolj so bile včeraj med vlagatelji zaželene delnice novomeškega farmacevta, ki so ob 3,4 milijona evrov prometa pridobile več kot pet odstotkov vrednosti. Med včerajšnjimi zmagovalci sta bili z več kot sedemodstotno rastjo tudi delnici Luke Koper in Telekoma Slovenije, medtem ko je delnica Heliosa pridobila kar 18,5 odstotka in tako skoraj v celoti nadoknadila sredin 22-odstotni padec. Poleg Ljubljanske borze se je iz negativnega območja včeraj izkopala tudi moskovska borza, ki je pridobila skoraj deset odstotkov, po dvanajstih zaporednih negativnih dneh so se včeraj za slaba dva odstotka podražile tudi delnice srbskih izdajateljev. Te usode pa ni bila deležna Zagrebška borza, ki je nanizala kar 7,6-odstotni padec tečajev. Ker zaradi praznika Zagrebška borza v sredo ni delala, je tako le nadoknadila padce, ki so jih bili pred tem deležni vsi trgi kapitala. Zaradi (pre)visokih padcev tečajev je morala Zagrebška borza včeraj prekiniti trgovanje z več delnicami, vključno z delnicami Ine, Atlantske Plovidbe, Jadranske banke in Dom Holdinga. matjaz.polanic@dnevnik.si", "title": "Ljubljanska borza navzgor, evropske borze ponovne klonile", "keywords": "gospodarstvo;ekonomija", "lang": "slovenian"}
{"body": "London - Objava podatka o 3,5-odstotni gospodarski rasti v ZDA v letošnjem tretjem četrtletju je spodbudila rast tečajev na vodilnih borzah po svetu. Podražila se je tudi nafta, za katero je treba odšteti že skoraj 80 dolarjev, tečaj evra pa je vnovič poskočil prek meje 1,48 dolarja. Indeks najpomembnejših podjetij v območju evra Eurostoxx 50 se je zvišal za 1,72 odstotka na 2826,26 točke. Najbolj so se podražile delnice nizozemske finančne družbe ING, in sicer za 7,45 odstotka. Tudi drugod po Evropi so se podražile predvsem delnice finančnih družb, od katerih so se nekatere v začetku tedna precej pocenile. Tako je v Londonu tečaj delnic bančne skupine Lloyds Banking Group poskočil za 7,50 odstotka, Royal Bank of Scotland pa za več kot devet odstotkov. V Parizu so se delnice francoske zavarovalnice AXA podražile za 1,57 odstotka. V Londonu se je indeks FTSE 100 zvišal za 1,13 odstotka na 5137,72 točke. Indeks borze v Frankfurtu DAX je pridobil 1,66 odstotka in se oblikoval pri 5587,45 točke, v Parizu pa je indeks CAC 40 z 1,37-odstotno rastjo trgovanje končal pri 3714,02 točke. Še večjo rast je zabeležil indeks ATX na Dunaju, zvišal se je za 2,94 odstotka na 2516,15 točke. V Budimpešti se je indeks BUX zvišal za 3,06 odstotka na 20,898,66 točke in v Milanu indeks FTSE Italia All-Share za 2,10 odstotka na 23.239,93 točke. Nasprotno je indeks Crobex v Zagrebu izgubil 0,13 odstotka vrednosti in današnje trgovanje sklenil pri 2145,82 točke. Znižal se je tudi indeks beograjske borze Belex, in sicer za 0,72 odstotka na 792,39 točke. Na ameriškem Wall Streetu so se tečaji vrednostnih papirjev v povprečju podražili že za več kot poldrugi odstotek. Industrijski indeks Dow Jones je približno tri ure pred koncem trgovanja pri 9912 točkah, kar je 1,53 odstotka več kot v sredo. Tehnološki indeks Nasdaq pa se je danes zvišal že za 1,56 odstotka na 2092 točk. Hitrejša gospodarska rast v ZDA od pričakovane je spodbudila tudi rast cen nafte. Za 159-litrski sod zahodnoteksaške lahke nafte, ki bo dobavljena decembra, je bilo treba na blagovni borzi v New Yorku odšteti 79,72 dolarja, kar je 2,26 dolarja več kot v sredo. V Londonu se je severnomorska nafta brent podražila za 1,97 dolarja na 77,83 dolarja. Potem ko se je v sredo znižal, se je tečaj evra danes vnovič okrepil. Pozno popoldne je bilo treba za eno enoto skupne evropske valute odšteti 1,4816 dolarja, kar je dober cent več kot zjutraj. Evropska centralna banka je opoldne referenčni tečaj evra določila pri 1,4788 dolarja (v sredo: 1,4785 dolarja).", "title": "Evropske borze z rastjo, dražja nafta in evro", "keywords": "gospodarstvo;ekonomija", "lang": "slovenian"}
{"body": "Ljubljana - Na Ljubljanski borzi se danes padci tečajev nadaljujejo. Ob skromnem obsegu prometa je osrednji indeks SBI20 izgubil nekaj več kot pol odstotka, medtem ko se je indeks najlikvidnejših borznih družb SBITOP znižal za 0,7 odstotka na 1018,32 indeksne točke. Največ je izgubila delnica Krone Senior, ki se je pocenila za 2,7 odstotka. Z 2,25-odstotnim upadom tečaja ji je sledila delnica Mercatorja, enotni tečaj Pivovarne Laško pa se je znižal za 1,6 odstotka. Njen enotni tečaj se je oblikoval pri 30 evrih. Pocenila se je tudi delnica KD ID, in sicer za 1,3 odstotka. Delnica Krke se je pocenila za nekaj manj kot odstotek, pri čemer se je njen enotni tečaj oblikoval pri 71,18 evra. Enotni tečaj Telekoma Slovenije se je znižal za 0,8 odstotka, delnica Luke Koper pa za 0,7 odstotka. Po drugi strani se je delnica Intereurope podražila za 1,8 odstotka na 6,2 evra. Sledila ji je delnica KD Group z 1,7-odstotno rastjo tečaja, medtem ko se je delnica Aerodroma Ljubljane podražila za natanko odstotek na 31,16 evra. Malenkost se je podražila tudi delnica Zavarovalnice Triglav, in sicer za 0,23 odstotka na 22,83 evra.", "title": "Na Ljubljanski borzi pesimistično razpoloženje", "keywords": "gospodarstvo;ekonomija", "lang": "slovenian"}
{"body": "London - Ameriški prehrambeni velikan Kraft Foods je danes podal 10,2 milijarde funtov (11,7 milijarde evrov) vredno ponudbo za prevzem družbe Cadbury, vendar pa so jo v tem britanskem proizvajalcu sladkarij že zavrnili, je poročala francoska tiskovna agencija AFP. Z združitvijo omenjenih podjetij bi se pod isto streho znašli npr. Kraftovi blagovni znamki za piškote Oreo in kavo Maxwell House ter Cadburyjevi blagovni znamki za čokolado Dairy Milk in žvečilni gumi Trident. Kot so danes sporočili iz Krafta, je upravni odbor Cadburyja njihov predlog za združitev podjetij zavrnil. Kljub temu v Kraftu upajo na konstruktiven dialog z vodstvom Cadburyja, ki bi privedel do predlagane združitve. Kraftova ponudba vrednost Cadburyjeve delnice ocenjuje na 745 penijev, kar je 31 odstotkov več od petkove zaključne vrednosti delnice. Po objavi ponudbe se je danes vrednost delnice na borzi v Londonu zvišala za 34 odstotkov. V Kraftu pravijo, da je glavni cilj predlagane združitve rast. S povečanimi naložbami in inovacijami bi nadgradili Cadburyjeve ugledne blagovne znamke. Kraft Foods bi svoje letne prihodke po združitvi povečal s sedanjih 42 milijard dolarjev na skupno okrog 50 milijard dolarjev.", "title": "Kraft ponuja 11,7 milijarde evrov za prevzem Cadburyja", "keywords": "gospodarstvo;ekonomija", "lang": "slovenian"}
{"body": "Narava nas je spet obdarila z obilico snežnih padavin. Na veliko veselje otrok, malo manjše veselje odraslih, na jezo voznikov in nočno moro vseh tistih, ki bodo morali očistiti parkirišča in poti. Če ne na roke, pa z motorčkom! Čiščenje zasneženih površin je skoraj nemogoče brez takšnih ali drugačnih pripomočkov, od navadne snežne lopate za odmet bolj skromne količine snega, če ste bolj udobne sorte, si lahko omislite električno lopato. Ko pa se boste postavili pred ogromen kup snega, pa vam prav lahko pomaga motorna snežna freza ali kakšen mini plug. Marsikoga že zjutraj v slabo voljo spravi misel na sneg in lopato. Predvsem stanovalci stolpnic, blokov in večstanovanjskih hiš so že ugotovili, da za ceno povprečne lopate na stanovanje dobijo snežno frezo, ki močno olajša jutranje zimske boje z darilom izpod neba. Najcenejše plastične lopate, ki nimajo ojačenega kovinskega roba, so pri trgovcih, ki najraje uvažajo iz Kitajske, na voljo že za slabih pet evrov, malo bolj kakovostna lopata, ki je lahko ali ojačena ali v celoti kovinska, pa vas bo stala med 15 in 20 evrov. Če ne na roke, pa z motorčkom. Preverite, kako se med sabo razlikujejo motorne freze za odmetavanje snega, saj so različne tako v zmogljivosti kot tudi v ceni. Ali pa naj namesto vas sneg premetava kdo drug, za ceno povprečne freze si lahko kupite do 150 ur ročnega dela ...", "title": "Naj v kup snega dreza - snežna freza!", "keywords": "sneženje;freza;lopata;sneg;študent;delo;padavine;vreme;kidanje;zameti;zastoji;promet", "lang": "slovenian"}
{"body": "Danes začenja veljati zakon o Slovenskem državnem holdingu (SDH), s katerim se ukinja Agencija za upravljanje kapitalskih naložb (AUKN), državno premoženje pa bo do ustanovitve SDH upravljala Slovenska odškodninska družba (Sod). Veljati je začel tudi zakon o ukrepih za krepitev stabilnosti bank, ki uvaja tako imenovano slabo banko. SD je za omenjena zakona napovedala ustavno presojo, po besedah finančnega ministra Janeza Šušteršiča pa bodo oba zakona kljub temu začeli izvrševati. Veljati je začela tudi novela zakona o bančništvu, ki daje Banki Slovenije večja pooblastila. Zakona o SDH in slabi banki v veljavi Za spodbujanje gospodarstva 457 milijonov Ministrstvo za gospodarski razvoj in tehnologijo bo imelo v kratkem za spodbujanje gospodarstva na voljo 457 milijonov evrov. Osem javnih razpisov je že objavljenih in odprtih, novih 23 jih bodo predvidoma objavili v januarju in februarju, še devet pa do junija 2013. Pet milijonov evrov za škofjeloške nepremičnine Viatorja &amp, Vektorja Stečajni upravitelj družbe Viator &amp, Vektor Logistika Tone Jagodic je za 12. februar sklical javno dražbo, na kateri bodo naprodaj družbine nepremičnine v Škofji Loki, in sicer po izklicnih cenah v skupni višini 4,9 milijona evrov. Med njimi bo naprodaj servisni center po izklicni ceni 3,2 milijona evrov. Zelena luč dokapitalizaciji Livar Na skupščini Livarja so delničarji sprva podprli predlog, da se od 6,3 milijona evrov osnovnega kapitala 4,8 milijona evrov prenese v kapitalske rezerve. S tem manevrom se je osnovni kapital družbe znižal na 1,52 milijona evrov. Nato pa so potrdili še konverzijo terjatev Banke Unicredit in Hypo Alpe-Adria Bank v osnovni kapital. Banki sta imeli za 4,55 milijona evrov, osnovni kapital pa se je posledično zvišal na 6,07 milijona evrov. Hrvatom z vstopom v EU tudi 2,5-odstotni pospešek BDP Hrvaška bi lahko po vstopu v EU na srednji rok imela tudi 2,5 odstotka višjo rast BDP, ocenjujejo pri avstrijski banki Erste Group. Rast naj bi spodbujala sredstva iz evropskih skladov in dostop do skupnega evropskega tržišča. Abanka dokapitalizirala Aleasing Abanka Vipa je dokapitalizirala hčerinsko družbo Aleasing, ki je lani ustvarila 2,5 milijona evrov izgube. Njen osnovni kapital je povečala za 3,64 milijona evrov, na slabih šest milijonov evrov.", "title": "Posel na kratko: petek, 28. decembra", "keywords": "gospodarstvo;ekonomija", "lang": "slovenian"}
{"body": "New York, London - Trgovanje na newyorškem Wall Streetu je na začetku borznega dne neenotno. Medtem ko industrijski indeks Dow Jones ob nekaterih spodbudnih podatkih iz vrst podjetij malenkost pridobiva, pa je tehnološki indeks Nasdaq v rdečem. Na vlagatelje vpliva predvsem novica o septembrskem padcu števila zaposlenih v zasebnem sektorju. Industrijski indeks Dow Jones trenutno pridobiva 0,08 odstotka in je pri okoli 10.954 točkah, tehnološki indeks Nasdaq pa pri 2385 točkah izgublja 0,62 odstotka. Negotovost med vlagatelje je pred petkovo objavo uradnih podatkov o septembrski brezposelnosti vneslo poročilo zaposlovalne družbe ADP, da se je število zaposlenih v zasebnem sektorju septembra v primerjavi z avgustom zmanjšalo za 39.000. Analitiki so pričakovali rast zaposlenosti za 18.000, poročajo tuje tiskovne agencije. Na vlagatelje pa pozitivno vplivata novici, da bosta velikana General Electric in Johnson & Johnson izpeljala dva večja prevzema. General Electric namerava tako za tri milijarde dolarjev kupiti proizvajalca energetske infrastrukture Dresser, farmacevtski in kozmetični velikan Johnson & Johnson pa bo za 2,4 milijarde dolarjev kupil 80-odstotni delež v nizozemski biotehnološki družbi Crucell. Rast pa medtem še naprej beležijo tudi evropske borze in tako nadaljujejo s pozitivnim zagonom, ki ga je sprožila odločitev japonske centralne banke o znižanju obrestne mere. Najbolj pa se dražijo delnice v Parizu, kjer je indeks CAC 40 doslej pridobil 0,92 odstotka. Indeks FTSE 100 v Londonu se je zvišal za 0,82 odstotka, indeks DAX v Frankfurtu pa za 0,78 odstotka. Evropske borze končale v zelenem, evro presegel 1,39 dolarja Trgovanje na vodilnih evropskih borzah se je danes končalo v zelenem, medtem ko se tečaji delnic na ameriškem Wall Streetu predvsem zaradi slabih podatkov z ameriškega trga dela znižujejo. Evro se še vedno krepi, danes je presegel celo vrednost 1,39 dolarja. Podražila se je tudi nafta. V Londonu se je indeks FTSE 100 okrepil za 0,81 odstotka in trgovanje sklenil pri 5681,39 točke, pariški CAC 40 je ob 0,88-odstotni rasti zaključil pri 3764,91 točkah, frankfurtski DAX pa se je oblikoval pri 6270,73 točke, kar je prav tako 0,88 odstotka več kot v torek. Indeks najpomembnejših podjetij v območju evra Eurostoxx 50 je v primerjavi s torkom pridobil 0,78 odstotka in trgovanje zaključil pri 2780 točkah. V Zürichu se je indeks SMI okrepil za 0,59 odstotka in trgovanje sklenil pri 6351 točkah, dunajski ATX je pridobil 1,61 odstotka in se oblikoval pri 2623,34 točke, medtem ko je indeks FTSE Italia-All-Share trgovanje v Milanu sklenil pri 21.179,64 točke, kar je 0,27 odstotka več kot v torek. Pozitivno je bilo tudi trgovanje v Zagrebu in Budimpešti, medtem ko so bili vlagatelji v Beogradu nekoliko slabše razpoloženi. Indeks Crobex se je okrepil za 0,51 odstotka na 1916,36 točke, indeks BUX za 0,82 odstotka na 23.385,19 točke, medtem ko je indeks Belex zdrsnil za 0,39 odstotka na 613,29 točke. Wall Street je približno tri ure pred koncem trgovanja obarvan rdeče. Industrijski indeks Dow Jones je doslej izgubil 0,01 odstotka in je pri 10.943 točkah, medtem ko je tehnološki indeks Nasdaq zdrsnil še nekoliko bolj. Izgubil je 0,86 odstotka in se giblje pri 2379 točkah.", "title": "Wall Street začel neenotno, evropske borze končale v zelenem", "keywords": "gospodarstvo;ekonomija", "lang": "slovenian"}
{"body": "Stopnja registrirane brezposelnosti višja pri ženskah Stopnja registrirane brezposelnosti se je oktobra povečala. Znašala je 10,9 odstotka, kar je 0,4 odstotka več kot septembra. V oktobru je bilo registriranih 102.683 brezposelnih. Stopnja registrirane brezposelnosti je pri moških oktobra znašala 10,1 odstotka septembra 9,7 odstotka, pri ženskah pa 12,0 odstotka septembra 11,5 odstotka, je objavil Statistični urad RS. Surs To je pričakovan sezonski učinek Višje število registriranih brezposelnih je pričakovan sezonski učinek, je Surs zapisal na spletni strani. Konec septembra se namreč konča študijsko leto, zato se študentje, ki končajo študij, v večjem število prijavijo na Zavod RS za zaposlovanje kot iskalci prve zaposlitve. Oktobra je bilo v Sloveniji delovno aktivnih 835.525 prebivalcev 468.655 moških in 366.870 žensk, od tega 88.760 samozaposlenih oseb. Število delovno aktivnih se manjša predvsem v gradbeništvu Število delovno aktivnih se je glede na september znižalo za okoli 700, in sicer predvsem na račun znižanja števila delovno aktivnih v gradbeništvu. Medtem ko se je število delovno aktivnih v gradbeništvu znižalo za okoli 1100, se je število delovno aktivnih v predelovalnih dejavnostih zvišalo za okoli 300, oktobra pa je bilo tudi približno toliko več delovno aktivnih oseb v dejavnosti izobraževanje in v drugih raznovrstnih poslovnih dejavnostih.", "title": "Oktobra še višja brezposelnost, tokrat 102.683", "keywords": "Gospodarstvo", "lang": "slovenian"}
{"body": "Solastniki družbe FB Investicije bodo postali menedžerji Istrabenza Predsednik Istrabenza je lastnik poslovnega deleža FB investicije, ki je z 78-odstotnim deležem največji lastnik Maksime Holdinga. Z vpisom sprememb v sodni register bodo solastniki družbe FB Investicije postali tudi menedžerji v Istrabenzu, in sicer Aldo Gabrijel, Rudi Grbec, Branko Greganovič, Matjaž Janežič, Maja Prodan Jurič, Kristjan Sušinski, Irena Vincek in Denis Kostrevc. Maksima Holding je 24,95-odstotna lastnica Istrabenza, od leta 2006 pa je v 78-odstotni lasti družbe FB Investicije, ki jo je pred leti ustanovila Faktor banka. Konec leta 2006 je družbo FB prevzela družba Poteza Netherlands, konec lanskega leta pa je ta svoj delež prodala. V Financah sklepajo, da je ta družba za Bavčarja enako kot Danijela Rakovič za Boška Šrota. Preberite tudi Petan in Bavčar po sledeh Boška Šrota?", "title": "Tudi Bavčar veča svoj imperij", "keywords": "Gospodarstvo", "lang": "slovenian"}
{"body": "Na Ljubljanski borzi dražje le Gorenjeve delnice Evro si je po novici, da bo Kitajska kupila portugalski dolg, opomogel. Tuje borze vztrajajo na dveletnem vrhu, ljubljanska pa je ta teden izgubila zalet. Res je, prejšnji teden smo pisali, da je Božiček očitno le obiskal Ljubljansko borzo, vendar v isti sapi opozarjali na nizek promet. Osemdnevna rast se je s tem tednom izpela in indeks SBI TOP 848 točk je v sredo izgubil še pol odstotka na začetku dneva je bila njegova izguba že enoodstotna, pri čemer sta se Petrol in Nova KBM pocenila za več kot odstotek. Krkine delnice so ob 630 tisoč evrih prometa zdrsnile za četrtino odstotka, podobno Telekom. Agencija Moodys ni spreminjala bonitetne ocene za skupino Telekom Slovenije. S 75 tisoč evri po prometu Krki sledi Gorenje, ki je edini papir med šesterico v indeksu SBI TOP s pozitivnim predznakom. Tečaji delnic v prvi kotaciji INTEREUROPA +2,84 % 3,98 EUR GORENJE +0,22 % 13,40 MERCATOR +0,00 % 162,00 TELEKOM -0,23 % 85,80 KRKA -0,24 % 62,80 LUKA -1,15 % 17,20 NOVA KBM -1,24 % 10,32 PETROL -1,50 % 263,00 Finančne delnice ta mesec v ospredju po rasti Vlagatelji na Wall Streetu bodo šli na božični premor očitno dobre volje. Indeks Dow Jones je v torek zaradi svežih prevzemnih novic in spodbudnih objav četrtletnih dobičkov pridobil pol odstotka in pri 11.533 točkah dosegel vrednost, ki je ni bil vajen od zloma banke Lehman Brothers leta 2008. Finančne delnice so nadaljevale decembrsko rast, kot da bi se hotele oddolžiti za slabšo predstavo v prejšnjih mesecih letošnjega leta. Finančne krivulje Agencija S&P Hrvaški znižala kreditno oceno Rekordne cene bakra Vodilne evropske borze so v torek dosegle svež 27-mesečni vrh, pridobivale pa so zlasti delnice rudarskih podjetij. Cene surovin so se namreč zvišale, baker je dosegel rekord, lahka nafta je spet nad 90 dolarji. Vseevropski indeks FTSEurofirst 300 1.145 točk se je povzpel za 1,1 odstotka in je v tem mesecu pridobil že 7,2 odstotka. Vse kaže, da mu bo uspela najvišja rast po juliju 2009. Dražje zadolževanje za Španijo Dobre volje prav dosti ne zmoti niti evropska dolžniška kriza. Agencija Moodys grozi, da bo Portugalski znižala kreditno oceno, Fitch naj bi na ta način prizadel Grčijo, Španija pa je morala v zadnji letošnji avkciji državnih obveznic ponuditi višjo obrestno mero. Zanimivo je, da so s Kitajske prišle obljube, da so tam pripravljeni pomagati prezadolženim evropskim državam. Za evro 1,315 dolarja Konkretno Portugalski, kjer mediji pišejo, da naj bi se obe vladi že dogovorili, da bo Kitajska kupila za 4-5 milijard evrov portugalskih obveznic. Kitajska centralna banka novice ne želi komentirati, se je pa zato odzval valutni trg. Evro se je okrepil. Zanj je treba odšteti 1,315 dolarja. Evropska valuta je okrevala tudi v primerjavi s švicarskim frankom, potem ko je padla na rekordno nizkih 1,2493 franka.", "title": "Kitajska naj bi kupovala portugalske obveznice", "keywords": "Gospodarstvo", "lang": "slovenian"}
{"body": "V Luki Koper so sklenili, da vsem podpogodbenikom, ki niso pristali na podpis novih pogodb, odpovejo stare pogodbe z enomesečnim odpovednim rokom. Lahko pa še vedno podpišejo nove pogodbe. Uprava Luke Koper je v petek soglasno sklenila, da vsem podjetjem IPS, ki do konca septembra niso pristali na podpis novih pogodb, odpove stare pogodbe, in to z enomesečnim odpovednim rokom. Predsednik uprave Luke Gregor Veselko sicer pušča odprta vrata, če se bo katero od podjetij IPS v naslednjih dneh odločilo podpisati novo pogodbo. Po podatkih Luke Koper je sicer nove pogodbe do zdaj podpisalo 27 od 42 Lukinih podpogodbenikov, ki predstavljajo več kot polovico vseh delavcev IPS. V petek so namreč v Sindikatu izvajalcev pristaniških storitev SIPS navedli, da podjetja, ki so podpisala pogodbe, zaposlujejo le okoli tretjino vseh delavcev. Tistim podizvajalcem, ki niso pristali na nove pogodbe, bodo stare odpovedali. Kot je na današnji novinarski konferenci v Kopru spomnil Veselko, je uprava Luke izvedla vse ukrepe, ki jih ji je v zvezi z reševanjem položaja podpogodbenih delavcev naložil nadzorni svet. Tako nove pogodbe o upravljanju luških storitev vsebujejo mehanizme, s katerimi je Luka Koper upravičena do izvedbe nadzora, če pride do naznanitve kršitev delovnopravne zakonodaje. Po drugi strani pa Luka ne more posegati v delovnopravna razmerja med posameznim delodajalcem in njegovimi zaposlenimi, je še pojasnil Veselko. Zaradi vsega naštetega prvi mož Luke tudi ne razume napovedi stavke s strani sindikata. Kot je ponovil, morajo sindikat in podjetja IPS probleme primarno reševati med sabo, je pa Luka še zmeraj pripravljena odigrati vlogo mediatorja. V Luki Koper so sicer sklenili za pet odstotkov zvišati tarife vsem IPS podjetjem, tudi tistim, ki novih pogodb niso podpisale, je poudaril prvi mož Luke. Pri tem so podjetjem priporočili, naj ta sredstva namenijo povišanju plač svojih delavcev. Zadnje zaplete pri podpisovanju novih pogodb s podjetji IPS Veselko sicer razume kot poskuse destabilizacije z željo, da se ne doseže končnih rešitev. Ko poskušaš urediti razmere, večinoma tudi nekomu stopiš na žulj, je opisal stanje. Priznal je tudi, da če preostalih 15 podjetij IPS ne bo podpisalo novih pogodb, lahko to pripelje do upada števila delavcev in vpliva na samo poslovanje Luke. Kot pravi, pa gre tu za poslovno tveganje. Vsekakor Luka ne bo preprečevala prehoda delovne sile, je še napovedal. Glede dolgoročne ureditve razmerij med Luko, podjetji IPS in delavci je Veselko pojasnil še, da posebna delovna skupina trenutno evalvira različne modele, od sedanjega modela, ki bi vseboval določene popravke, pa do takšnih, ki bi šli v smer socialnega podjetništva. O tem, kateri model bo obveljal, je preuranjeno govoriti, v Luki pa po njegovih besedah ne nasprotujejo nobeni možnosti. Predsednik gospodarskega interesnega združenja Izvajalci luških storitev Aleksander Krebelj, ki je prišel na sedež Luke na sestanek s SIPS, pa je novinarjem povedal, da bodo v tem tednu verjetno vsa podjetja IPS podpisala nove pogodbe, ker ne verjamem, da te pritiske lahko kdo prenese . Njegov glavni zadržek glede podpisa nove pogodbe je, da na papirju ureja marsikaj, v resnici se pa dogajajo povsem drugačne stvari . Pri tem je navedel, da se ponekod ne izvaja storitev, ampak prihaja do najema delavcev ter da dogovori o prevzemanju odgovornosti v praksi ne delujejo. Rešitev vidi v podpisu tristranskega dogovora, ki bo delavcem zagotavljal minimalne standarde, hkrati pa zavezal tako Luko kot podjetja IPS na način, da se ne bodo mogli izmikati .", "title": "Luka Koper podpogodbenikom odpovedala stare pogodbe", "keywords": "luka;koper;podpogodbenik;delavec;izvajalci;pogodba;ips;odpoved", "lang": "slovenian"}
{"body": "Ljubljana - Belgijska finančna skupina KBC, ki je lastnica skoraj tretjine naše največje banke NLB, je v tretjem četrtletju poslovala z izgubo v višini 906 milijonov evrov. Negativni poslovni izid je posledica odpisov sredstev v naložbenem portfelju skupine, saj so odpisali kar 1,4 milijarde evrov sredstev. Ob napovedi poslovnih rezultatov je izvršni direktor KBC Andre Bergen poudaril, da je finančno stanje banke še naprej solidno in da so rezultati v skladu z njihovo napovedjo iz sredine oktobra. Izpostavil je še, da je poslovanje banke v srednji in vzhodni Evropi še naprej zelo uspešno ter da bi banka brez upoštevanja odpisov ustvarila več kot pol milijarde evrov dobička. V prvih devetih mesecih skupaj je tako KBC, ki je v letošnjem letu izgubila kar 65 odstotkov tržne vrednosti, ustvarila 141 milijonov evrov čistega dobička, medtem ko je v enakem obdobju lani poslovala s čistim dobičkom v višini 2,57 milijarde evrov. KBC je sicer konec oktobra prejela 3,5 milijarde evrov državne pomoči, da bi zagotovila kapitalsko ustreznost, pa je 1,25 milijarde evrov že vložila v investicijsko enoto. V omenjeni enoti je v prejšnjem četrtletju ustvarila 992 milijonov evrov neto prihodkov od premij, kar je za 4,9 odstotka manj kot v enakem obdobju lani, medtem ko so bili prihodki od provizij za petino nižji in so znašali 430 milijonov evrov. lun", "title": "KBC z 906 milijonov evrov izgube", "keywords": "gospodarstvo;ekonomija", "lang": "slovenian"}
{"body": "Direktor načrtuje selitev iz Kitajske, saj delavci niso cenejši Alpina je lani povečala prodajo in ustvarila skoraj pol milijona evrov dobička iz poslovanja, a je imela zaradi razvrednotenja naložb na Hrvaškem in v Bosni pet milijonov evrov izgube. Enkrat smo morali razčistiti z zalogami, ki so se nabirale za hrvaški in bosanski trg, je o visoki izgubi dejal direktor Alpine Matjaž Lenassi in dodal, da so v začetku tega leta zamenjali direktorje podjetij v obeh državah. Vendar so tudi prvi letošnji rezultati na Hrvaškem ter v Bosni in Hercegovini slabši od načrtov, kupna moč prebivalcev je namreč zelo nizka. Dobri rezultati sodelovanja z Elanom Izboljšanje pa se kaže na slovenskem trgu in ponekod na tujih trgih. Žirovsko podjetje je tako uspešno predvsem na področju športne obutve. K temu sta prispevala tudi dobra zima in začetek uveljavljanja sinergij z Elanom, ko je Alpinino podjetje v ZDA postalo distributer tudi za Elanove smuči, Elanovo podjetje v Kanadi pa je postalo distributer tudi za Alpinine čevlje. Rezultati sodelovanja so zelo pozitivni in na tem področju je mogoče še veliko narediti, je prepričan Lenassi. Podobnega partnerja si želi Alpina najti tudi za prodajo svoje modne obutve, zato se zavzema za sodelovanje s Pekom, vendar o morebitnem skupnem nastopu z novim predsednikom uprave tržiškega podjetja še ni govoril. Nova tržna niša tek na smučeh Za letos načrtujejo precejšen dobiček, saj se naročila stalno povečujejo, zlasti čevljev za tek na smučeh, ki so jih v Alpini lani proizvedli skoraj 600.000 parov od 1,8 milijona parov, kolikor znaša celoten trg. K prodaji je poleg uspehov športnikov, ki tečejo z Alpininimi čevlji, pripomogla kriza, saj se ljudje raje kot za drago alpsko smučanje odločajo za tek na smučeh. V Sloveniji ni čevljarske šole, kar je težava Alpina v Žireh zaposluje okrog 400 ljudi, še 150 pa v slovenski maloprodajni mreži. Velike težave ima z iskanjem ustreznega kadra, saj čevljarske šole v Slovenji ni in v prihodnosti bi se lahko zgodilo, da bi razvoj modne obutve preselila v Bosno in Hercegovino, kjer je država ob tamkajšnji Alpinini tovarni odprla srednjo čevljarsko šolo, v načrtu pa je tudi višje izobraževanje. Večji del obutve že zdaj proizvedejo v Bosni in Hercegovini, Romuniji in na Kitajskem, vendar Lenassi že razmišlja o selitvi iz Kitajske, saj delovna sila tam ni več bistveno cenejša kot v Evropi. Privlačnejše lokacije postajajo Ukrajina, Moldavija in Afrika, ki razpolaga z usnjem.", "title": "V Alpini stavijo na sodelovanje, pogrešajo pa čevljarsko šolo", "keywords": "alpina;lenassi;žiri;elan;peko;čevljarstvo", "lang": "slovenian"}
{"body": "Ljubljana - Novartisova generična enota Sandoz, pod okrilje katere sodi tudi Lek, je minulo leto zvišala tako prihodke, za dobro desetino, na 9,8 milijarde dolarjev, kot tudi dobiček iz poslovanja. Ta se je povečal z 1,32 na 1,47 milijarde dolarjev. \"Leto 2011 je zaznamovala rast proizvodnje na vseh Sandozovih lokacijah po Sloveniji in rast prodaje na slovenskem trgu,\" so včeraj povedali v Leku. \"Na slovenskem trgu smo povečali tržne deleže tako pri zdravilih na recept kot tudi pri zdravilih brez recepta,\" so dodali v Leku, ki je na ameriškem trgu vložil registracijsko dokumentacijo za pomemben Sandozov izdelek - nosno pršilo flutikazon. To so sicer v celoti razvili v razvojnem centru v Ljubljani. Na drugi strani so v centru v Mengšu končali proces razvoja dveh novih podobnih bioloških zdravil. \"Razvili smo kar 31 novih izdelkov za najzahtevnejše svetovne trge, trenutno teče več kot 220 razvojnih projektov. Lansirali smo 745 novih izdelkov na 72 trgih,\" so še pojasnili. Pohvalili so se tudi z rastjo proizvodnje. Tako so izdelali dobrih 15 odstotkov več kosov različnih oblik tablet in kapsul, več kot 27-odstotno rast pa so beležili pri proizvodnji ampul. \"Na trgu raste tudi povpraševanje po injekcijskih farmacevtskih oblikah, še posebno liofiliziranih injekcijah. Zato je že v teku investicijski projekt, s katerim bomo bistveno povečali proizvodne zmogljivosti,\" so dejali. Kolikšne prihodke in dobiček je Lek dosegel v lanskem letu, še ni znano, smo pa že poročali, da gre za izjemno donosno naložbo Novartisa. Lastniki so si namreč poleg transfernih cen v zadnjih nekaj letih izplačevali rekordne dividende, si od Leka izposodili več deset milijonov evrov, lani jeseni pa počrpali še za 200 milijonov evrov rezerv. tomaz.modic@dnevnik.si", "title": "Sandoz in Lek lani z rastjo", "keywords": "gospodarstvo;ekonomija", "lang": "slovenian"}
{"body": "Zagreb - Avstrijska družba Duropack je postala lastnica 26,71-odstotnega deleža hrvaškega podjetja za proizvodnjo embalažnih papirjev in kartonske embalaže Belišće, ki je večinski lastnik slovenskega Valkartona. Duropack je sporočil, da bo v zakonsko predvidenem roku objavil ponudbo za prevzem hrvaške družbe. Kot je na svoji spletni strani poročal hrvaški Bankamagazin, bo Duropack objavil tudi ponudbo za prevzem družb Unijapapir iz Zagreba in Bilokalnik iz Koprivnice, katerih večinski lastnik je Belišće. Bivši član uprave Duropacka in poznavalec papirne industrije Grigor Vidmar napovedani prevzem glede na trenutne trende na trgu papirja v regiji in svetu ocenjuje kot pozitiven. \"Trg papirne industrije se v Evropi in drugod po svetu stalno krepi. Govora je o 15, 20 velikih družbah, ki prevzemajo majhne družbe, zaradi česar je dobro, da družba Belišće ni izpustila investicijskega cikla,\" je dejal Vidmar. S prevzemom Belišća bo Duropack okrepil svoj položaj ne samo na Hrvaškem, temveč v celotni regiji, poudarja Vidmar. Glede družb Unijapapir in Bilokalnik, ki proizvajata embalažo, pa je Vidmar dejal, da je pričakovati tudi spremembe trenda v embalažni industriji, saj je ta na Hrvaškem preobsežna. \"Število proizvajalcev embalaže se bo moralo zmanjšati, saj potrebe trga niso zadostne,\" je pojasnil. Skupina Belišće je v letu 2009 ustvarila dva milijona kun (dobrih 275.000 evrov) dobička po obdavčenju. Belišće ima v družbi Unijapapir 74,58-odstotni lastniški delež, v Bilokalniku pa 60,80-odstotnega. Slovenski Valkarton je v večinski lasti Belišća od leta 2002. Belišće je tudi glavni Valkartonov dobavitelj osnovne surovine, je zapisano na spletni strani družbe iz Logatca.", "title": "Avstrijski Duropack v prevzem hrvaške družbe Belišće", "keywords": "gospodarstvo;ekonomija", "lang": "slovenian"}
{"body": "Singapur - Cena ameriške nafte se je v današnjem azijskem elektronskem trgovanju v luči nadaljevanja negotovosti med vlagatelji, kdaj bo svetovno gospodarstvo dejansko začelo okrevati, znova znižala pod 51 dolarjev za 159-litrski sod, potem ko je v četrtek zaključila nad to mejo, poroča ameriška tiskovna agencija AP. Zahodnoteksaška ameriška nafta z dobavnim rokom v juniju se je pocenila za 34 centov na 50,78 dolarja. Terminske pogodbe za to nafto so se v četrtek ustalile pri 51,12 dolarja, kar je 15 centov več kot dan prej. V Londonu je bilo treba za severnomorsko nafto vrste brent, prav tako z junijskim dobavnim rokom, odšteti 50,50 dolarja, kar je 30 centov manj kot v četrtek. Elektronsko trgovanje v Aziji je bilo sicer zelo šibko, saj so borze na Kitajskem, v Hongkongu, Indiji, Maleziji, Južni Koreji, na Tajskem in v Singapurju zaprte zaradi praznika. Cene črnega zlata zadnji mesec vztrajajo okoli 50-dolarske meje in to kljub nekaterim slabšim novicam iz ZDA. Ameriško ministrstvo za trgovino je namreč v četrtek sporočilo, da se je zasebna potrošnja v ZDA marca zmanjšala za 0,2 odstotka, kar je za 0,1 odstotne točke več od napovedi analitikov. Marčni padec zasebne potrošnje po dveh mesecih rasti je po mnenju analitikov zaskrbljujoč znak. Zasebna potrošnja se je v prvem četrtletju letošnjega leta po dveh negativnih trimesečjih na letni ravni povečala za 2,2 odstotka, vendar so nekateri analitiki opozarjali, da bi to utegnil biti le preblisk. Število novih vlog za nadomestila za primer brezposelnosti se je v ZDA minuli teden na tedenski ravni medtem zmanjšalo za 14.000 na 631.000, kar je pozitivno presenetilo trge. Vseeno pa je število oseb, ki nadomestila za primer brezposelnosti prejemajo več kot en teden, naraslo na skoraj 6,3 milijona, to pa je največ od leta 1967 in že trinajsti teden zapored, ko to število dosega rekordne ravni. Cena nafte Organizacije držav izvoznic nafte (Opec) se je v četrtek medtem povišala. Za 159-litrski sod te nafte je bilo treba odšteti 49,98 dolarja, kar je 1,28 dolarja več kot v sredo, je Opec danes objavil na svoji spletni strani. Vlagatelji bodo sicer budno spremljali, kaj se bo Opec odločil na srečanju 28. maja. Po napovedih nekaterih analitikov se bo v primeru vztrajanja cen nafte okoli 50 dolarjev, skoraj zagotovo odločil za zmanjšanje proizvodnje. Opec si namreč želi ceno nad 70 dolarji.", "title": "Cene ameriške nafte so ponovno padle pod 51 dolarjev", "keywords": "gospodarstvo;ekonomija", "lang": "slovenian"}
{"body": "Ljubljana - Pet menedžerjev Krasa, ki so se združili v družbi Brinovka, je prevzelo popoln nadzor nas Skupino Kras, saj so iz njenega lastništva iztisnili vse male delničarje. Ti so kot odpravnino prejeli 52,308 evra za delnico, konec minulega tedna pa je Centralna klirinško-depotna družba KDD njihove delnice tudi uradno preknjižila na Brinovko, katere največji lastnik Edvard Fonda je hkrati tudi direktor Krasa. Sodeč po iztisnitveni ceni Krasovi menedžerji vso Skupino Kras, ki vključuje tudi 100-odstotni delež Mesnin dežele Kranjske (MDK), vrednotijo na vsega deset milijonov evrov. Za primerjavo: to je zgolj 2,8-krat več, kot je znašal lanski čisti dobiček Krasa in MDK, 6,8-krat manj, kot so znašali lanski prihodki obeh družb, in skoraj polovico manj, kot je decembra 2006 znašala višina kapitala Skupine Kras. Pri iztisnitvi malih delničarjev je sicer Brinovka naročila tudi vrednotenje Krasa, ki pa zbuja določena vprašanja. Vrednotenje je bilo namreč narejeno na podlagi diskontiranega denarnega toka in glede na primerjavo z nekaterimi sorodnimi podjetji, ki kotirajo na borzi. Pri metodi diskontiranega denarnega toka ne gre zanemariti, da je bila osnova matična družba in ne Skupina Kras, poleg tega pa so pri tej metodi upoštevali, da bo do leta 2013 letna stopnja rasti Krasa znašala le 2,3 odstotka. Po metodi diskontiranih denarnih tokov so Kras ovrednotili na od pet do devet milijonov evrov, medtem ko je bila ocenjena vrednost Krasa po drugi metodi od 21,4 do 26,5 milijona evrov. Ob tem ne gre spregledati, da je imela ključno, kar 80-odstotno utež pri končni oceni prva metoda, zaradi česar je bila iztisnitvena cena tudi znatno nižja. Fonda in direktorica Brinovke Majda Novič sta bila za naše komentarje nedosegljiva, zaradi česar ni znano niti, kako so iztisnitev malih delničarjev financirali, saj je imela Brinovka konec minulega leta kar 58.400 evrov negativnega kapitala. Odprti ostajata tudi vprašanji o nadaljnji usodi Krasa in ali ne bo ta naposled sam financiral svojega prevzema, s tem ko bi se Brinovka pripojila h Krasu. Kras je v preteklosti že odigral ključno vlogo, da je menedžerjem uspelo pridobiti več kot 90-odstotni delež družbe. Spomnimo, da je Kras od družbe Vina Koper po 120 evrov za delnico kupil njen desetinski delež, le dva tedna pred tem pa je po kar polovico nižji ceni svetovalni družbi Taxgroup prodal 28 odstotkov lastnih delnic, ki so naposled končale pri Brinovki. matjaz.polanic@dnevnik.si", "title": "Za menedžerje Kras vreden le deset milijonov evrov", "keywords": "gospodarstvo;ekonomija", "lang": "slovenian"}
{"body": "Natanko pred letom dni je italijanski časnik L'Espresso razgalil propadle finančne posle mariborske nadškofije. Vendar pa to ni prineslo sprememb na bolje. Slovenski javnosti so bile cerkvene težave z nasedlimi naložbami sicer znane, objava v L'Espressu pa je dokončno razkrila stomilijonske dolgove, v katerih so po radodarnem kreditiranju veliko izgubile tudi banke. Težave odnesle nadškofa Mariborska nadškofija naj bi bila zadolžena za 800 milijonov evrov, je razkril L' Espresso. Finančne težave, verjetno tudi omenjena objava, je le nekaj dni pozneje odnesla takratnega mariborskega nadškofa Franca Krambergerja, ki se je uradno upokojil. Namesto njega je papež Benedikt XVI. imenoval dotedanjega mariborskega nadškofa pomočnika Marjana Turnška. Kesanje ja, kaj pa sankcije? Novi nadškof Turnšek je obžaloval dogodke in priznal, da poslovanje med mariborsko nadškofijo in Vatikanom v preteklosti ni bilo vselej najbolj v skladu s pravili. Vendar pa sankcioniranje odgovornih, recimo nekdanjega prvega finančnika nadškofije Mirka Krašovca, za takšno ravnanje ni predvideno, saj to lahko stori le Vatikan. Blokirani računi Pred dnevi se je izkazalo tudi, da ima že več dni blokirana računa pri NKBM in Abanki Vipa, zaradi neporavnanih obveznosti pa sta banki BKS in Sparkasse s pomočjo sodišča že začeli z rubežem njenih številnih nepremičnin. Grozi jim izguba dvorca Betnava in še nekaterih nepremičnin. Dejstvo pa je, da je mariborska cerkvena ustanova preko Gospodarstva Rast obvladovala oba finančna holdinga Zvon Ena in Zvon Dva, preko njih pa je bila solastnica številnih slovenskih podjetij. Njihov adut pri morebitni sanaciji dolgov je bil prodaja telekomunikacijskega podjetja T-2, ki je bil v večinski lasti Zvona Ena, a so ga upniki s konverzijo terjatev v lastniške deleže, za zdaj sicer še vedno nepravnomočno, razlastili. Za male delničarje stečaj Zvonov pomeni izguba prav vsega kar imajo, saj so delničarji kot lastniki zadnji v vrsti za izplačilo v primerih stečajev. Če plastično ponazorimo, banke bodo zasegle in pobrale kar je vrednega, nekaj malega bo morda ostalo še za ostale upnike ki jih Zvonovi imajo, delničarjem pa verjetno ne bo ostal niti cent. Predsednik društva Mali delničarji Slovenije (MDS) Rajko Stanković Medtem je mariborsko sodišče že razglasilo stečaja v Gospodarstvu Rast in Zvonu Dva, podobna usoda pa v kratkem verjetno čaka tudi Zvon Ena. Za oba Zvonova je stečaj terjala NLB kot največji upnik, naslednji narok za Zvon Ena pa je razpisan za 30. januar. Poleg vseh ostalih so najbolj nedolžne žrtve propada cerkvenega finančnega imperija mali delničarji, ki bodo tako ostali brez svojih naložb. Danes so mali delničarji prepričani, da se posamezni akterji niso želeli pogajati temveč zgolj vzeti tisto, kar se jim je zdelo, da jim pripada. Društvo MDS je večkrat izrazilo kritiko zoper banke upnice, posebej največje NLB, del krivde pa gre po njihovem mnenju pripisati tudi predstavnikom Zvonov in cerkve. Trenutno razmišljajo o vložitvi odškodninskih tožb zoper vodstvo in nadzornike obeh Zvonov.", "title": "Pred letom dni začetek cerkvene sage", "keywords": "maria ho;dolgovi", "lang": "slovenian"}
{"body": "Kako Zoran, Gregor, Janez, Borut, Karl in Radovan vozijo slalom po parlamentu? Današnje dogajanje v parlamentu je bilo polno blefiranja, višje matematike, sprenevedanja, dvoličnosti, ljubezni in ogorčenja. 1. Drugi obraz. Zoran Janković je celo pred kamerami povsem drugačen kot pred porazom v boju za predsednico DZ. Izjave so izjemno spravljive. Če je denimo pred dnevi zavračal Janeza Šuštaršiča, naj bi ga zdaj štel celo med kandidate za finančnega ministra. Blef ali ne? 2. Dvojna igra. Prav zato, ker Jankoviću najbrž ne verjame na lepe oči, se Šuštaršičev strankarski vodja Gregor Virant medtem pogovarja o tretjem bloku v parlamentu, skupaj z Žerjavovo SLS in Erjavčevim DeSUS. 3. Zaveznik je moj nasprotnik. A Virant se pogovarja s tistim Radovanom Žerjavom, ki hkrati protestira, da prav Virant njegovo stranko uporablja kot element pogajanj z Jankovićevo Pozitivno Slovenijo. Ponavljajoč pri tem, da SLS ne bo šla v koalicijo z Jankovićem. In vendar z Virantom kljub tej \"zlorabi\" vendarle sooblikuje tretji blok. 4. Bi, pa ne bi. Prav zato naj bi SDS Janeza Janše že pripravila svojo koalicijsko pogodbo, računajoč prav na zavezništvo s trojčkom SLS, DeSUS in Virantova lista. Toda – Virant zanika, da bi bili naklonjeni koaliciji z Janšo. 5. Višja matematika. Medtem poslanec Matevž Frangež iz SD, ki je blizu Borutu Pahorju, poudarja možnost koalicije, ki noče Janše za mandatarja. Govori se tudi o tem, da bi se SD priključila sredinskemu trojčku: SLS,Virantova lista in DeSUS. Toda vprašanje je, kako bodo ti štirje oblikovali skupaj koalicijo, če: a. skupaj vse štiri stranke nimajo dovolj glasov za oblikovanje vlade,b. hkrati SD nasprotuje koaliciji, ki bi jo vodil Janša,c. in hkrati SLS pa nasprotuje koaliciji, ki bi jo vodil Janković. Jasno je le eno, da vsi še vedno barantajo na tržnici. Mi pa se lahko čudimo in tudi zabavamo. In upamo, da ne bomo videli že videnega filma iz mandata še aktualne Pahorjeve vlade, ko je vsak koalicijski lider vlekel le za svoj štrik. Morda žarek upanja o enotnosti politike o ključnih reformah vzbuja današnje sprejetje interventnega zakona. A tudi to glasovanje ni minilo brez svojega retoričnega zvezdnika, Karla Erjavca. Danes je Erjavec za parlamentarnim odrom povedal, da nasprotuje interventnemu zakonu, potem pa tudi, da bo – zanj glasoval!?", "title": "Branjevke v parlamentu", "keywords": "goran novković;mandatar;premier;državni zbor", "lang": "slovenian"}
{"body": "MMC se je pogovarjal s predstavnikom sindikata v Preventu Prevent gre v stečaj, na cesto pa okoli 1.300 ljudi. Sindikat se je že povezal z Rdečim križem in Karitas, da bi ljudem omogočili vsaj osnovno - hrano, pravi predstavnik sindikata. Odločitev za stečaj bo na cesto pahnila 172 zaposlenih v Preventu Globalu in 1.098 ljudi, ki delajo v družbi Prevent avtomobilski deli. O tem, kaj bo stečaj največjega podjetja na Koroškem pomenil za regijo in za njene prebivalce, kako jim bo pomagal sindikat in od koga še pričakujejo pomoč, smo se pogovarjali s predstavnikom sindikata v Preventu, Vladom Zormanom. - Prevent Global gre v stečaj, na cesti 1.260 ljudi - Parlamentarne stranke obžalujejo stečaj Preventa Za začetek Sindikat zagotovo ni zadovoljen z odločitvijo lastnika za stečaj ... Ja, zagotovo. Vsi smo ogorčeni oz. žalostni, ker se je to zgodilo. Čeprav smo to odločitev nekako pričakovali, smo vsi še imeli neko upanje za rešitev Preventa. Glede na to, da gre za precej veliko število delavcev, je to kar velik udarec za zaposlene in obenem za celotno koroško regijo. Kakšne bodo zdaj prve poteze sindikata? Kako boste pomagali delavcem? Že danes smo vse delavce, kolikor jih je pač bilo v službi, seznanili z zadevami, ki so se danes odvile. Dogovorili smo se že tudi z župnijsko Karitas Maribor in z Rdečim križem, ki bosta prispevala vsak po 400 paketov prve pomoči, torej skupno 800. Te pakete bo mogoče razdeliti že v ponedeljek. To je seveda prvi ukrep - da ljudje ne ostanejo brez hrane. Ker še vedno niso dobili junijskih plač ... Ja, glede na to, da še vedno niso dobili plač, smo se tudi povezali s centrom za socialno delo. Vsem, od katerih imamo elektronske naslove, smo že poslali vloge za dodelitev enkratne socialne pomoči. Vsem samohranilcem in tistim, pri katerih sta oba zaposlena v Preventu, smo tudi svetovali, naj dajo vlogo na center za socialno delo za socialno pomoč ... O vsem tem smo delavce ustno in tudi pisno obvestili. Kaj naprej? Kaj pa hčerinske družbe? Kakšni bodo vaši ukrepi v zvezi s tem? Začeli smo že pogovore o tem, da bi se čim prej organizirala kakršna koli proizvodna dejavnost v podjetju. Vse je sicer odvisno od stečajnega upravitelja in od upnikov. Če bo kakršna koli možnost, se bomo pogovarjali, dogovarjali. Smo za marsikatero opcijo. A v tem trenutku ne morem še ničesar reči. Kot sem rekel vse je odvisno od stečajnega upravitelja in morda od pripravljenosti kakršnih koli kupcev ali partnerjev na vložek. Pričakujete tudi pomoč države? Ste se morda že obrnili na premierja Boruta Pahorja, ki je že dejal, da je treba najprej poskrbeti za ljudi? Počakali bomo na današnji sestanek med Pahorjem, ministrico in predsednikom uprave podjetja. Tudi uprava je rekla, da bo v tem trenutku poskusila storiti vse, kar je v njeni maksimalni moči, da pomaga delavcem. Kajti delavci so zdaj potegnili najkrajšo. Uprava je zagotovila, da bo storila vse, da se z državo in s Pahorjem nekako dogovorijo za razne oblike pomoči. Mi imamo pa z g. Semoličem še danes sestanek, na katerem se bomo dogovorili za aktivnosti, ki bodo sledile. Stavka, ki je bila v Preventu napovedana za ponedeljek, bo izvršena, kajti delavci še vedno niso dobili plač. Prav tako bo predvidoma v ponedeljek vložena zahteva za stečaj, kar pomeni, da se bomo v ponedeljek poskusili z upravo dogovoriti, kako naprej. Z delavci smo se nekako že dogovarjali, da bi bilo morda najbolje, če bi delavce poslali na letne dopuste. Ampak to so nadaljnji koraki, o katerih se moramo še dogovoriti, kot sem rekel, s stečajnim upraviteljem in upravo. Kdo je po vašem mnenju kriv za stečaj Preventa? Tega sicer ne bi rad komentiral, ker nisem za to pristojen. Mislim pa, da so vsi na neki način krivi. Vemo, da sta oba lastnika poskušala vleči vsak na svojo stran, bile so dobre odločitve, kot je na primer ta, da se proizvodnjo usmeri še v kaj drugega, ampak na koncu tudi te niso bile uspešne. Teh zadev sicer v podrobnosti ne poznam, zato ne morem ničesar reči. To je vse stvar lastnikov.", "title": "Prevent Prvi korak so paketi s hrano. Da ljudje ne bodo lačni.", "keywords": "prevent;stečaj", "lang": "slovenian"}
{"body": "Kdo bo vodil našo največjo banko? NLB še vedno nima predsednika uprave. Nadzorniki so se namreč seznanili s potekom imenovanja prvega moža banke in se odločili nadaljevati postopek z neposrednim vabilom. Nadzorni svet NLB-ja naj bi danes izbral predsednika uprave banke, a se to ni zgodilo. Aljoša Tomaž, ki je po poročanju medijev imel največ možnosti, kot kaže, nima zadostne podpore. Predsednica nadzornikov Stanislava Zadravec Caprirolo je po seji sporočila, da so se po tehtanju odločili nadaljevati postopek izbiranja predsednika uprave z neposrednim vabilom. Zakaj sploh mednarodni razpis? Kadrovska komisija NLB-ja ima možnost, da prijavljene kandidate prezre in nadzornemu svetu v potrditev ne ponudi nikogar. Zdaj sledi drugi krog, v katerem pa se izbor ne omejuje z mednarodnim razpisom, ampak člani komisije ustreznega kandidata na čelo NLB-ja osebno povabijo. Prav mednarodni razpis in ne osebna povabila pa naj bi bil razlog za to, da se nekateri ugledni kandidati na razpis sploh niso prijavili. Menijo namreč, da je neresno, da se prvega moža največje slovenske banke išče na ta način. Pahor Političnega pritiska nismo izvrševali Na nadzorni svet ni bil izvršen noben politični pritisk, kaj naj stori, je zatrdil premier Borut Pahor. Kot pravi, so želeli s spremembo načina kadrovanja prekiniti staro prakso in uvesti obveznost javnega razpisa, saj je bil ob imenovanju Veselinoviča deležen kritik, da ta ni bil izbran prek razpisa, kar je bila praksa v preteklosti. Mislim, da je prav, da se bo počasi vzpostavil model, po katerem bo javni razpis obvezen, in da bodo tudi primeri, ko se bo nadzorni svet kljub javnemu razpisu odločil, da koga povabi na razgovor, pravi premier. Poudaril je, da je treba nadzornim svetom zaupati izbiro, ne glede na morebitna drugačna mnenja ministrov ali kogar koli drugega. Če hočemo zahtevati tudi odškodninsko odgovornost nadzornih svetov, jim moramo prepustiti odgovornost izbire in dati možnost, da delo opravijo brez političnega pritiska, je dodal. Tomaž nima podpore celotne koalicije Razpis za predsednika uprave NLB je bil objavljen 16. julija, iztekel pa se je 7. avgusta. Koliko kandidatov se je prijavilo na javni razpis, uradno ni znano, neuradno pa naj bi na razpis prispele štiri prijave, med njimi naj bi bile prijave izvršnega direktorja KD Banke Aljoše Tomaža, ameriškega bančnika Andrewa F. Bastona in in Gregorja Kastelica iz londonske družbe Silkroute. Mediji so v preteklih tednih pisali, da ima največ možnosti Tomaž, ki je trenutno izvršni direktor banke KD, nekaj let pa je vodil Abanko Vipo in sodeloval pri njeni uspešni sanaciji. Vendar pa ne uživa podpore celotne koalicije. Minister za gospodarstvo Matej Lahovnik Zares je dejal, da se mu zdi nenavadno, da bi nadzorni svet za predsednika uprave imenoval nekoga, ki ne izpolnjuje vseh pogojev z razpisa čeprav gre le za želen pogoj, saj so razpisni pogoji morda odvrnili katerega drugega kandidata, ki se je želel prijaviti, a ni izpolnjeval pogojev. Kot je znano, je NLB v dodatne razpisne pogoje uvrstil tudi magistrsko izobrazbo, ki pa je Tomaž nima. Poleg tega Lahovnika moti tudi Tomaževa vloga pri financiranju menedžerskega nakupa deleža Zavarovalnice Triglav, ki se je zgodil pred leti. Po poročanju medijev naj bi Tomaž užival podporo ministra za razvoj Mitje Gasparija, po drugi strani pa tudi kabineta predsednika vlade Boruta Pahorja. Ker naj bi predsednik uprave NLB-ja v odhodu Draško Veselinovič postal član uprave, naj bi imenovanje podprla tudi predsednica LDS-a in notranja ministrica Katarina Kresal.", "title": "NLB Kadroviki bodo sami povabili morebitnega kanidata", "keywords": "Gospodarstvo", "lang": "slovenian"}
{"body": "SID banka bo v četrtek izpeljala še tretjo avkcijo v okviru jamstvene sheme bankam za kreditiranje podjetij in zadrug. Poslovnim bankam bodo ponudili za sto milijonov evrov državnih jamstev. Minister za finance Franc Križanič Na ministrstvu za finance so izrazili pričakovanje, da bodo banke intenzivno izkoristile možnost za pridobitev jamstvene kvote tudi v okviru tretje avkcije. Na prvih dveh, ki sta potekali junija, je bilo poslovnim bankam skupaj ponujenih za 210 milijonov evrov jamstev države, višino kreditnega potenciala, ki se je sprostil, pa na ministrstvu ocenjujejo na več kot pol milijarde evrov. Država želi s shemo sprostiti kreditni krč Z državno jamstveno shemo, ki je skupno vredna 1,2 milijarde evrov, želi država sprostiti kreditni krč in omogočiti gospodarstvu dostop do dolgoročnih kreditov za obratna sredstva in investicije. V omejenem obsegu do 20 odstotkov sheme je možno tudi reprogramiranje kratkoročnih kreditov v srednje- ali dolgoročne. Izvzeta pa so posojila za odkup podjetij oz. njegovih deležev ali pa za odplačilo kreditov, ki so bili najeti za te namene. Jamstvena shema bo delovala do konca leta 2010 oziroma do porabe zakonsko določene kvote.", "title": "Še tretja avkcija za sprostitev kreditnega krča", "keywords": "sid;banka;kredit;shema;jamstvo", "lang": "slovenian"}
{"body": "Ljubljana - Za morebitne neporavnane obveznosti ob izbrisu podjetja iz sodnega registra bodo od zdaj odgovorni vsi družbeniki minulih dveh let. Čeprav ti ob prenehanju pravne osebe niso več dejavni družbeniki, bodo upnikom odgovarjali za izpolnitev morebitnih neplačanih obveznosti, ki bi jih družba imela ob njenem prenehanju. Spremembo je v novelo zakona o finančnem poslovanju, postopkih zaradi insolventnosti in prisilnem prenehanju (ZFPPIPP), ki jo je državni zbor potrdil 19. maja, pristojno ministrstvo za pravosodje vneslo na predlog Davčne uprave RS (Durs). Pojasnjujejo, da s tem onemogočajo izigravanje pravil o od govornosti družbenikov za obveznosti družbe v primerih, ko ti, da bi se ognili odgovornosti, prenesejo svoj delež na osebo brez premoženja. Na Dursu so opazili, da davčni dolžniki odsvojijo svoj poslovni delež tretji osebi, ki je ali brez premoženja ali ni slovenski državljan ali pa so to pravne osebe, ki imajo le položaj poštnega nabiralnika. Zaradi nedejavnosti novega družbenika pravna oseba preneha, davčni dolg pa ostaja nepoplačan. A če se ureditev v primeru davčnega dolga še zdi smiselna in dobrodošla, saj zahteva odgovornost dejavnega družbenika iz časa, ko davčni dolg nastane, pa se postavlja vrsta vprašanj v primeru drugih vrst obveznosti. Kako je na primer, če nastanejo obveznosti do podizvajalcev še pod lastništvom enega družbenika, nov družbenik jih ne poravna, podjetje pa medtem preneha. Ali v primeru, da podjetje v lasti enega družbenika najame posojilo za naložbe v infrastrukturo, pred iztekom roka za vračilo posojila pa dobi podjetje novega družbenika, ki posojila ne vrne, podjetje pa preneha. Pojasnil pravosodnega ministrstva na navedena vprašanja do zaključka redakcije nismo prejeli. Na pravosodnem ministrstvu pojasnjujejo, da je sprememba namenjena zavarovanju upnikov. Za nastale obveznosti so odgovorni tudi družbeniki, ki ob prenehanju ob stoja pravne osebe niso več družbeniki, so pa to bili, ko so obveznosti nastale. Še več, ti družbeniki so odgovorni samostojno in ne solidarno s tistimi, ki so to bili ob izbrisu. Za slednje se razume, da ti niso imeli možnosti vplivati na upravljanje in poslovanje družbe, tako da bi družba pravočasno iz vedla ustrezne ukrepe finančnega prestrukturiranja, potrebne za zagotovitev plačilne sposobnosti, ali da predlaga začetek stečajnega postopka. katja.svensek@dnevnik.si", "title": "Zaradi pomoči Dursu zdaj nejasnosti v ”insolventni” zakonodaji", "keywords": "gospodarstvo;ekonomija", "lang": "slovenian"}
{"body": "Piše: Simona Štular, Vaš partner Večina direktorjev, s katerimi se v zadnjem letu dotaknemo teme nagrajevanja in motiviranja, samo brezvoljno skomigne z rameni. \"V teh težkih časih ni pravi čas,\" je najpogostejši odgovor. Ko se na drugi strani pogovarjam z zaposlenimi, najpogosteje slišim, da se je sedaj najbolje pritajiti in se ne izpostavljati. V nekaterih podjetjih odpuščanje kot Dioklecijanov meč visi nad glavami zaposlenih in najpogostejša taktika je, da se zaposleni poskušajo čim bolj neopazno prebiti skozi delovni dan. Brezvoljni, nemotivirani in prestrašeni zaposleni pa niso najboljša popotnica podjetju niti v času blagostanja. Je motivacija samo mit? Marsikateri vodja je prepričan, da sodelavci že vedo, da jih ceni in spoštuje, v teh nemirnih časih pa se pogosto zdi dovolj že to, da ni bilo potrebno zniževati plač in da so obdržali delovna mesta. Zaposleni na drugi strani s strahom čakajo, kaj bo, vodjev molk pa si razložijo po svoje. Tisto, kar najpogosteje pogrešajo, je enostavna pohvala. Ali le povratna informacija, kako uspešni - ali pa neuspešni - smo bili. Rutinsko dodeljen znesek, ki ga zaposleni dobi za dobro opravljeno delo, je pogosto dobesedno stran vržen denar. Brez povratne informacije s strani vodje je zgolj finančno nadomestilo, ki pa pogosto ne more nadomestiti priznanja s strani vodje. Ni vse v denarju... \"Moj šef mi ni rekel niti hvala,\" mi je zadnjič razočarano potožila zaposlena. Sicer je za izredno dobro speljan posel prejela bonus, ki pa v njenih očeh ni mogel nadomestiti vseh popoldnevov in večerov, ki jih je presedela za računalnikom. Ko sem potipala vodjo, je zadovoljno dejal: \"Dodelil sem ji maksimalen bonus, res sem izredno zadovoljen.\" In zanj je bila zgodba zaključena. Saj denar govori dovolj glasno, kajne? ...precej pa! Učinkovit sistem nagrajevanja, ki bo zaposlene motiviral, ni zgolj matematika, čeprav se največ podjetij ukvarja samo s tem delom enačbe. Seveda je zelo pomembno, da natančno izdelamo kriterije, po katerih bomo nagrajevali in da te kriterije ustrezno ovrednotimo. Enako ali še bolj pa je pomembno, kako bomo zadevo speljali, in kaj poleg finančnega dela bomo še vključili v sistem nagrajevanja. Še tako izpopolnjen sistem ne more nadomestiti slabo usposobljenih vodij, ki ga uporabljajo. In obratno, še tako dober vodja ne more popolnoma nadomestiti slabega sistema nagrajevanja. V katerem grmu torej tiči zajec? Težko zaključimo z enim samim enostavnim receptom. Vsak sistem nagrajevanja je na nek način unikaten, prilagojen mora biti organizaciji in zaposlenim. Od vsakega posameznega vodja je odvisno, kako bo sistem uporabljal: tako, da bo učinkovit ali pa ga bo zlorabljal. V podjetju moramo torej poskrbeti za obe strani enačbe: za dober, podjetju prilagojen sistem nagrajevanja, in usposobljene vodje. \"Pravi čas\"? Kdaj je \"pravi čas\" za vpeljavo ali nadgradnjo sistema nagrajevanja in motiviranja, je pravzaprav napačno zastavljeno vprašanje. Direktorji in vodje so pogosto zaskrbljeni, kako bodo zaposleni nov sistem sprejeli in hitro najdemo dovolj izgovorov, da sedaj pač ni \"pravi čas\". Nič drugače ni bilo v času blagostanja, le izgovori so bili drugačni. Danes najpogosteje slišim: Razmere na trgu so negotove in nepredvidljive, smo tik pred ali tik po reorganizaciji, ravnokar smo dobili ali izgubili pomembno stranko... Obstoj podjetja je bolj negotov kot kdajkoli prej... In ravno zato je sedaj pravi čas, da aktivirate vse razpoložljive sile v podjetju in iz situacije izidete kot zmagovalci! In ne pozabite: ni vse le v denarju, zato naj tudi to ne bo izgovor. Z ustrezno prerazporeditvijo mase boste lahko ustrezno nagradili nadpovprečne in obenem ne boste močno presegli dosedanjega zneska za plače.", "title": "Motiviranje in nagrajevanje v nepredvidljivih okoliščinah", "keywords": "izobraževanje;akademija;dogodki;konference", "lang": "slovenian"}
{"body": "Nadzorni svet Save je za novega predsednika uprave družbe imenoval nekdanjega člana uprave NLB Mateja Narata. Z marcem bo nasledil dolgoletnega prvega moža Janeza Bohoriča, ki ne bo dobil odpravnine. Matej Narat Nadzorni svet Save se je sporazumel z Janezom Bohoričem za predčasno prekinitev opravljanja funkcije predsednika uprave. Funkcijo bo prenehal opravljati z dnem sprejetja letnega poročila Save na nadzornem svetu v marcu 2011. Takrat bo funkcijo predsednika uprave začel opravljati 43-letni Matej Narat. Narat, ki je magister ekonomije, je poklicno pot začel leta 1991 na ljubljanski ekonomski fakulteti, po treh letih pa se je kot vodja zakladništva pridružil Factor banki. V letu 1998 je prevzel vodenje marketinške agencije Studio Marketing J.W.T., med letoma 1999 in 2002 pa je bil izvršni direktor za komercialo v banki SKB. Julija 2002 je prevzel mesto člana uprave v NLB, kjer je v letu 2007 začel drugi mandat. Maja letos je bil z odložnim pogojem pridobitve licence Banke Slovenije imenovan za predsednika uprave Abanke Vipa. Toda Banka Slovenije mu po več mesecih čakanja licence ni podelila, pri čemer razlogov za to odločitev ni navedla. Bohorič brez odpravnine Janez Bohorič Zaradi predčasnega sporazumnega zaključka mandata se je Janez Bohorič odrekel pravici do odpravnine. Nekaj časa pa bo ostal svetovalec novemu predsedniku uprave. Kadrovski postopki glede sestave nove uprave se nadaljujejo. Bohorič je sicer prepričan, da bo Narat dobro nadaljeval vodenje Save in uspešno izvedel finančno prestrukturiranje, saj ima primerno izobrazbo in izkušnje na področju bančništva. Bohorič je ob tem pojasnil, da odločitve o predčasni razrešitvi sicer ni pričakoval, vendar je v kontekstu vsega, kar je do nje pripeljalo, ne obžaluje. Drugače ne bi vanjo sporazumno privolil in se odpovedal odpravnini. Dejstvo, da se je pojavil res primeren kandidat, ki mu bom z veseljem predal svojo funkcijo, je gotovo eden od razlogov za sporazumno prekinitev, je pojasnil Bohorič, ki je predsednik nadzornega sveta Abanke Narata imel priložnost spoznati, ko je ta kandidiral za predsednika uprave Abanke. Mislim, da bo dobro nadaljeval vodenje Save in da je v tem trenutku, ko je Sava pred finančnim in poslovnim prestrukturiranjem, pravzaprav po svoje sreča, da smo dobili takšnega kandidata, ki bo skupaj s tistimi, ki smo jih predlagali in za katere upam, da jih bo vklopil v svoj tim, res uspešno lahko vodil Savo, je dejal Bohorič, ki je sicer sprva za naslednika predlagal svoja sodelavca Antonijo Pirc in Igorja Hafnerja. Narat je človek, ki bo svojo vizijo finančne sanacije in nadaljnjega razvoja skupaj s sodelavci, ki mu jih bom zapustil v Savi, znal uspešno razvijati in uresničiti, meni Bohorič, ki bo vodenje Save svojemu nasledniku prepustil po sprejetju letnega poročila predvidoma marca. Sam pa bo za toliko časa, kot ga bo Narat potreboval in ne za dlje kot do sredine julija, ko bi se mu tudi sicer iztekel mandat predsednika uprave, postal njegov svetovalec. Bohorič je prepričan, da Naratu zapušča Savo v kar dobri kondiciji, ki bi bila lahko še višja, če se ne bi zgodila nesreča z Merkurjem . Kljub temu je Bohorič ponosen na pot, ki jo je v 14 letih njegovega predsedovanja upravi prehodila Sava. V tem času smo podvojili kapital, kar pomeni, da smo sprejeli mnogo več pozitivnih kot pa slabih odločitev, je ocenil in dodal, da se jim ni niti sanjalo, da se lahko zgodba z Merkurjem konča z razvrednotenjem njihovega premoženja. Zlasti zaradi slabe naložbe v Merkur ima Sava letos slabe poslovne rezultate in visoko zadolženost. Imamo rezerve, iz katerih bomo ta negativni rezultat konec leta pokrili in tudi zagotovili sredstva za izplačilo dividend našim delničarjem v naslednjem letu, je zagotovil Bohorič, a dodal, da bo potrebno dezinvestirati, če se želi Sava vrniti v čase izjemno dobre finančne kondicije in nadaljevati investicijske cikluse. Sava je bila že v težjih razmerah, pa smo jih preveslali, je povedal že upokojeni predsednik uprave Save, ki je na čelu Kranjske družbe od leta 1995, Savo pa je vodil tudi od leta 1978 do leta 1984. Spomnil je na pomanjkanje deviz za nakup surovin v času Jugoslavije in na prehod Save iz gumarstva v druge dejavnosti. Bohorič upa, da bo Sava, katere večinski delež je naprodaj, tudi v prihodnje imela strateške lastnike, ki bodo podpirali strategijo razvoja in na ta način omogočali, da se bodo zlasti dejavnosti gumarstva in turizma ter tudi druge dejavnosti še naprej uspešno razvijale, zagotavljale delovna mesta in nadaljnjo rast. Je vzrok za menjave Merkur? Razlogov za predčasno zamenjavo uprave v Savi niso navedli, neuradno pa naj bi bil povod zanjo slabo poslovanje podjetja, ki izhaja zlasti iz slabe naložbe v Merkur. Posledično je letos Sava v prvih devetih mesecih zabeležila kar 80 milijonov evrov izgube. Nadzorniki so v zvezi z Merkurjem v četrtek podali soglasje k predlogu uprave za uresničitev prodajne opcije na osnovi kupoprodajne pogodbe za delnice Merkurja med Savo in Merfinom. Upravo so pooblastili, da opcijo za prodajo preostalega 10-odstotnega deleža v Merkurju do Merfina uveljavi še letos pred iztekom pogodbenega roka in da stori vse potrebno za uspešno izterjavo te terjatve. Uprava Save je nadzorni svet tudi obvestila, da je prejela obvestilo delničarjev družbe v zvezi z začetkom prodaje več kot 50 odstotkov delnic družbe. Delničarji NFD Holding, PSL Storitve, Oddus, Finetol in Gorenjska banka so namreč skupaj z drugimi delničarji oblikovali paket za prodajo delnic, ki znaša več kot 50 odstotkov vseh delnic. Delničarji pričakujejo, da bo prodaja zaključena v šestih do sedmih mesecih. Kot navajajo v Savi, bo uprava Kranjske družbe delničarjem pri postopku prodaje Save zagotavljala maksimalno podporo. Hkrati si uprava želi, da bi Sava tudi v prihodnje imela dolgoročno stabilne delničarje, ki bodo podpirali zastavljeno strategijo družb Poslovne skupine Sava.", "title": "Bohorič zaupa Naratu", "keywords": "narat;matej;bohorič;janez;sava;merkur;merfin", "lang": "slovenian"}
{"body": "ATVP je zaradi odkrite tržne manipulacije s slovensko družbo trem borznim posrednikom odvzela dovoljenje za opravljanje tega posla. Ljubljanska borza Z Agencije za trg vrednostnih papirjev ATVP so sporočili, da so v okviru nadzora nad borznim trgovanjem odkrili tržno manipulacijo pri trgovanju z delnico slovenske gospodarske družbe. V tržno manipulacijo so bili vpleteni trije borzni posredniki, zato je vsem trem odvzela dovoljenje za opravljanje poslov borznega posrednika. Pri tem je ATVP dvema dovoljenje odvzela pogojno, pri enem pa so se odločili za najstrožji ukrep odvzem dovoljenja. Za posrednika, ki so jima dovoljenji odvzeli pogojno, so na agenciji določili preizkusno dobo dveh let, v kateri ne smeta storiti nove kršitve, ki je lahko razlog za odvzem dovoljenja ali izrek opomina. Če bosta borzna posrednika v tem času storila novo kršitev, bo ATVP pogojni odvzem dovoljenja preklicala in dovoljenje odvzela, še pravijo na agenciji. Tržna manipulacija se kot ena izmed oblik prepovedanega ravnanja zlorabe trga finančnih instrumentov šteje za hujšo kršitev zakona o trgu finančnih instrumentov. Dober primer tržne manipulacije je bil tako imenovani pump and dump delnic Pivovarne Laško, ki se je dogajal letos spomladi.", "title": "ATVP trem borznim posrednikom odvzela dovoljenja", "keywords": "borza;posrednik;dovoljenje;agencija;trg;vrednostnih;papirjev;atvp;manipulacija", "lang": "slovenian"}
{"body": "Prevozi so zagotovljeni Podjetniški konzorcij CAI do 1. decembra ne bo uspel prevzeti bankrotiranega italijanskega letalskega prevoznika Alitalia. Skupina italijanskih vlagateljev CAI je še vedno v fazi dokončnega oblikovanja upravnih in tehničnih zadev, zato jim ne bo uspelo upoštevati zastavljenega roka. Nov datum začetka delovanja nove Alitalie še ni določen. Letalski prevozi bodo kljub temu še naprej zagotovljeni. Italijanska vlada je pretekli teden odobrila prodajo propadajoče Alitalie konzorciju CAI, ki je v družbo vložil 1,052 milijarde evrov. V skladu z načrtom naj bi se zdravi del družbe nato združil z največjim italijanskim letalskim prevoznikom Air One. Odločitev o tem naj bi bila znana v ponedeljek. Odkup manjšinskih deležev nove Alitalie naj bi bil na voljo tudi tujim družbam, zanimanje sta že izrazili francosko-nizozemski prevoznik Air France-KLM in nemška Lufthansa.", "title": "Novi lastniki še niso pripravljeni", "keywords": "Alitalia;CAI", "lang": "slovenian"}
{"body": "Po ocenah strokovnjakov se podjetju Poteza Naložbe obetajo težki časi, saj morajo zaradi nakupa delnic NLB in odločitev vodstva bankam vrniti 171 milijonov evrov. Po poročanju časnika Financ mora Poteza Naložbe pod vodstvom Branka Drobnaka do 30. septembra vrniti 171 milijonov evrov glavnice pri konzorciju slovenskih bank. Poteza Naložbe je bila insolventna že lani, kot drugo pa težave segajo že v leto 2008, ko je EBRD za delnico NLB odštela po okoli 300 evrov. Poteza je za petodstotni delež v NLB plačala okoli 120 milijonov evrov. Ta znesek pa je bil že takrat večji od tržne vrednosti delnice NLB. Vrednost delnice je danes nižja za skoraj polovico. Ko je lani iz igre za nadzorni svet NLB izpadel Drobnak, je bilo jasno, da bodo morali prodati delnice. Poteza Naložbe je pozneje odstotek delnic NLB zastavila pri banki Unicredit, Drobnak pa že nekaj časa poskuša prodati osem odstotkov NLB. Bančniki so že nekajkrat dejali, da bo Poteza Naložbe ena prvih finančnih holdingov, ki jeseni verjetno ne bodo dočakali. Prejšnji četrtek je zahtevo za stečaj Poteze Naložb vložila banka Bawag, ki se umika s slovenskega trga. Včeraj je tako že objavil javni razpis za 1,72 odstotka NLB po izklicni ceni 23,8 milijona evrov, še pišejo v Financah. Finančni strokovnjaki menijo, da bodo za ta delež težko našli kupca, boljše bi bilo, če bi se prodajal večji sveženj delnic. Upniki bi ob stečaju Poteze Naložb izgubili 85 milijonov evrov. Če bi prišlo do stečaja skupine, pa bi bile izgube še večje. V najtežjem položaju bi bili prav navadni upniki, predvsem imetniki obveznic Poteze Naložb in Poteze Skupine. Glavna težava Poteze je prav naložba v NLB. Poteza Skupina je obvladujoča družba Poteze Naložb, ki ima v lasti 90-odstotni delež. V skupini je še več svetovalnih podjetij. Letno poročilo ni dosegljivo Skupina Poteza ima 49,7 milijona evrov kapitala in 66,5 milijona evrov sredstev. V poslovnih knjigah delež v Potezi Naložbah vrednotijo na 32 milijonov evrov. Knjigovodska vrednost naložbe v Potezo Investments je 15 milijonov evrov. Ker letno poročilo o poslovanju podjetja ni dosegljivo, ni znano, koliko so realno vredne naložbe te družbe, še menijo v zgoraj omenjenem časniku. Foto Blaž Garbajs Po oceni Financ je večina naložb prenapihnjena, če pa lani ne bi navzgor prevrednotili naložb v nepremičnine za 4,4 milijona evrov in nekatere družbe slabih sedem milijonov evrov, bi bil kapital družbe negativen, luknjo pa dodatno poglobi 60 milijonov izgube zaradi prevrednotenja delnic NLB, kupljenih od EBRD. Upniki Poteze Naložb so konzorcij slovenskih bank, tuja banka, imetniki obveznic in tudi Poteza Skupina. V letnem poročilu družba razkriva, da ji je banka Bawag februarja letos odpovedala posojilno pogodbo, družba pa išče nadomestne vire kapitala.", "title": "Upniki lahko izgubijo 85 milijonov evrov", "keywords": "poteza;naložbe;branko;drobnak;nlb;unicredit;posojilo;holding.", "lang": "slovenian"}
{"body": "Novi nadzorniki velenjskega Gorenja so nastopili štiriletni mandat. Vodi jih Uroš Slavinec, njegova namestnika sta Maja Makovec Brenčič in Krešimir Martinjak. Na ustanovni seji novega nadzornega sveta Gorenja so za predsednika sveta izvolili Uroša Slavinca, namestnika pa sta postala Maja Makovec Brenčič in Krešimir Martinjak. Nadzorniki so danes tudi nastopili svoj štiriletni mandat, je družba Gorenja sporočila prek spletnih strani Ljubljanske borze. Nadzorni svet poleg naštetih sestavljajo še Drago Krenker, Peter Kobal, Jure Slemenik, Peter Kraljič, Keith Miles, Marcel van Asse in Bernard C. Pasquier. Skupščina velenjskega podjetja je maja letos potrdila spremembo statuta, tako da ima družba po novem v nadzornem svetu šest predstavnikov kapitala in štiri predstavnike delavcev. Kdo je Slavinec? Slavinec je od leta 1990 predsednik uprave družbe Helios Domžale, je tudi predsednik skupščine Gospodarske zbornice Slovenije GZS, leta 1997 je prejel nagrado GZS za izjemne dosežke v gospodarstvu in leta 2006 priznanje za managersko osebnost leta.", "title": "Gorenje ima novega prvega nadzornika", "keywords": "gorenje;velenje;nadzorni;svet", "lang": "slovenian"}
{"body": "Od petka so se obresti dvignile za 0,1 odstotka Zahtevana donosnost na slovenske obveznice se je na sekundarnem trgu še dodatno okrepila. Obresti na vrednostne papirje z dospelostjo leta 2024 so pri 6,23 odstotka, kar je 0,10 odstotne točke nad petkovo končno ravnijo. Donos do dospelosti slovenske desetletne obveznice je bil še sredi marca okoli petodstoten. Po finančnem kolapsu Cipra, ko so se pojavila ugibanja, da je naslednja v vrsti za finančno pomoč Slovenija, pa se je začel močno zviševati. Za kratek čas je aprila celo presegel psihološko mejo sedmih odstotkov, ki po mnenju stroke državam dolgoročno ne omogoča vzdržnega zadolževanja. Slovenija je imela tako visoke obresti avgusta lani, ko so se že zelo približale osmim odstotkom. Zahtevana donosnost pa je znova upadla na začetku maja, ko je Slovenija uspešno izdala za milijardo dolarjev petletnih obveznic in za 2,5 milijarde dolarjev 10-letnih dolarskih obveznic. Padec BDP-ja dvignil obresti Obresti na vrednostne papirje so se ponovno dvignile po novici, da se je slovenski bruto domači proizvod BDP v letošnjem prvem četrtletju na letni ravni skrčil za 4,8 odstotka, in so v petek znova presegle šest odstotkov. Sicer pa se je dvignil donos do dospelosti desetletnih obveznic tudi v nekaterih drugih članicah evrskega območja. Obrestna mera na italijanske papirje se je zvišala na 4,20 odstotka, na portugalske na 5,82 odstotka, na španske pa na 4,51 odstotka.", "title": "Obresti na slovenske vrednostne papirje se zaradi padca BDP-ja spet višajo", "keywords": "Gospodarstvo", "lang": "slovenian"}
{"body": "Zaradi večje varnosti v predoru Karavanke od danes tovornjake, težje od 7,5 tone, in avtobuse \"dozirano\" spuščajo skozi. Dars je danes zjutraj začel omejevati število tovornih vozil in avtobusov v predoru Karavanke. \"Tovorna vozila nad 7,5 tone in avtobusi se bodo v smeri Avstrije pred cestninsko postajo Hrušica preusmerili na parkirišče cestninske ploščadi, kjer bodo s prometno signalizacijo vodeni do dozirnega semaforja. Semafor bo nameščen na izvozu s parkirišča in bo v časovnih intervalih ob povečanem prometu skozi predor spuščal vozila na cestninsko postajo. Največji dozirni čas ob največjih obremenitvah prometa v predoru lahko znaša 60 sekund,\" pojasnjujejo na Darsu. Kot je za zurnal24.si pojasnil Marjan Koler iz službe za komuniciranje pri Darsu, nova ureditev ni povzročila nobenih težav, promet poteka normalno. Avtoprevozniki že poznajo sistem Povprečni letni dnevni promet skozi predor Karavanke je leta 2012 znašal 8.155 vozil, od tega nekaj več kot desetino ali 1.063 vozil predstavljajo tovornjaki, težji od sedem ton, in avtobusi. Na avstrijski strani predora je takšna ureditev prometa v veljavi že od lanske pomladi. \"Zato so se tudi naši avtoprevozniki že seznanili s tem sistemom. To je edini enocevni predor, promet poteka dvosmerno, tako da ne bi bilo logično, da bi Avstrijci to vzpostavili kot enega od varnostnih ukrepov, mi pa ne,\" pojasnjuje  Koler. Z nadziranjem števila tovornih vozil in avtobusov želijo zagotoviti višjo raven prometne varnosti in zmanjšati tveganje za nastanek nesreč v predoru.", "title": "Tovornjaki in avtobusi omejeno skozi Karavanke", "keywords": "karavanke;predor;prometna varnost", "lang": "slovenian"}
{"body": "Izola/Ljubljana - V zvezi z izdajo dovolilnic za uporabo občinskih cest, s katero bi lahko stekla dela v predoru Markovec, so z izolske občine posredovali svoje stališče in zdaj pričakujejo dokončni odgovor družbe Alpine Bau, je dejal župan Igor Kolenc. Kot je poudaril, so s ponudbo 1000 dovolilnic že pokazali dobro voljo, sam pa se sprašuje, kaj lahko še naredijo. Občina Izola je namreč pred dnevi skladno z dogovorom s predstavniki Alpine Bau in DDC o izdaji dovoljenj za čezmerno uporabo občinskih cest pri gradnji predora Markovec pripravila dovolilnice za skupno 1000 prevozov. Ker pa s strani Alpine Bau niso prejeli podpisane pogodbe o čezmerni uporabi cest, tudi dovolilnic niso mogli izdati. Zaradi tega še niso stekla dela na izolski strani gradbišča predora Markovec. Do tega tedna naj bi sicer občina, Alpine Bau in DDC našli skupno rešitev glede prevozov izkopanega materiala iz predora Markovec na deponijo pod Šaredom. Kolenc je za STA ob robu današnjega podpisa sporazuma o sodelovanju občine v štipendijskem skladu Univerze na Primorskem spomnil, da so ponudili 1000 dovolilnic, ob tem pa zahtevali zgolj to, da se medsebojne obveznosti zapišejo v pogodbo. \"Izkazali smo dobro voljo, torej je na njihovi strani, da povedo kako in kaj,\" dodaja župan Izole. Glede očitkov predsednice uprave Darsa Mateje Duhovnik o izsiljevanju pa Kolenc opozarja, da Duhovnikova točno ve, \"kaj smo se zmenili in kakšne podatke še potrebujemo\". \"Če meni, da je izsiljevanje spoštovanje občinskih odlokov, potem naj to meni. Jaz menim, da je to korektno obnašanje do občine,\" dodaja. Po ocenah župana je sicer iskanje drugih rešitev legitimno, hkrati pa opozarja, da je deponija pod Šaredom premajhna, da bi lahko vanjo prenesli ves izkopan material iz predora Markovec. Duhovnikova je sicer novinarjem po ponedeljkovi skupščini Darsa dejala, da hoče glede predora Markovec \"prav vsakdo pristaviti lonček\". \"Verjamem, da se občinskih cest brez dogovora ne da uporabljati, ampak dogovor je že po samem imenu dogovor in ne izsiljevanje,\" je dejala. Ob tem ni mogla oceniti zamud pri gradnji predora. Je pa opozorila, da \"tudi če bo prišlo do določenih zamud, bodo te bistveno krajše, kot če bi Dars odstopil od pogodbe, šel v novo javno naročilo, ki ne bi minilo brez zahtevka za revizijo\". To po njenem pomeni, da bi v drugem primeru predor dokončali mnogo kasneje. Duhovnikova je še povedala, da protokol med Darsom in Alpine Bau v celoti ohranja celotno pogodbo in opredeljuje delo skupin, ki skrbijo za nadaljevanje gradnje, dovolilnice pa so \"v polni domeni izvajalca\".", "title": "Kdaj se bodo nadaljevala dela v predoru Markovec?", "keywords": "gospodarstvo;ekonomija", "lang": "slovenian"}
{"body": "Ponudba se izteče 19. maja Kot so napovedale, so družbe Holding PMP, Merkur, Zlata Moneta 2, Perutninarska zadruga Ptuj in Comet objavile prevzemno ponudbo za Perutnino Ptuj. Ponudniki za delnico ponujajo po 18 evrov, njihova ponudba, v kateri praga uspešnosti niso določili, pa se izteče 19. maja ob 12. uri. Kot je še zapisano v prevzemni ponudbi, se ta nanaša na 3.425.818 delnic, medtem ko je 42-odstotni delež že v lasti skupine. Ponudniki v prevzemni ponudbi tudi navajajo, da so med lastniki enega izmed prevzemnikov, Holdinga PMP, ki je bil ustanovljen februarja 2006, tudi člani zdajšnje uprave Perutnine Ptuj, Roman Glaser, Tone Čeh, Nada Krajnc in svetovalec uprave Dimče Stojčevski. Še en član uprave Milan Čuš je solastnik postal v začetku leta 2008, ko mu je del svojih delnic prodal Stojčevski, so še zapisali.", "title": "18 evrov za delnico Perutnine Ptuj", "keywords": "perutnina ptuj", "lang": "slovenian"}
{"body": "Resetirati Slovenijo? Štirje strokovnjaki iščejo ponoven zagon za Slovenijo. Nova stranka? Nikakor, na svojem današnjem skupnem nastopu na okrogli mizi v okviru Inštituta Jožeta Pučnika kategorično odgovarjajo vsi štirje udeleženci. Ekonomisti Matej Lahovnik, Rado Pezdir in Janez Šušteršič ter pravnik Marko Pavliha. Ne gre za ustanovitev nove stranke, ne nazadnje sem že večkrat poudaril, da se s tem ne bom ukvarjal. Matej Lahovnik Ob napovedi njihove udeležbe na okrogli mizi z naslovom Resetirati Slovenijo so se namreč začela številna ugibanja, ali se strokovnjaki politično aktivirajo. Večinoma odgovarjajo, da se okrogle mize udeležujejo, ker jih je povabil kolega Žiga Türk, ki ga sicer zelo cenijo. Pezdir in Šušteršič: ne Najodločnejša sta v zanikanju političnih ambicij Janez Šušteršič in Rado Pezdir. Matej Lahovnik, ki bo sodeloval prek računalniške aplikacije Skype, saj predava na škotskem Glasgowu, pojasnjuje: Žiga Turk bo razočaran, če bo mislil, da bo iz društva za vračilo preplačane električne energije delal politiko. Rado Pezdir \"Slovenija pada iz ene afere v drugo, ljudje pa imajo občutek da veljajo ena pravila za izbrane, povsem druga pa za veliko večino ostalih. Zdi se, da si izbranci lahko dovolijo vse ne glede na posledice. V razvojnem smislu se vrtimo v začaranem krogu, hkrati pa nastaja vtis, da v Sloveniji vse bolj prevladujejo različna omrežja. Na eni strani se soočamo s tranzicijskimi portfeljaši, ki so svoje premoženje oblikovali s spornimi poslovnimi praksami v preteklosti in jih je svetovna kriza povozila, na drugi pa so uspešni delovni podjetniki, kot sta Boscarol ali znani gostinec Štorman, ki vse težje uveljavljajo svoje poslovne ideje doma.\" Janez Šušteršič pravi, da se ne misli politično aktivirati kot neodvisni strokovnjak, niti ne napoveduje nove stranke. Lahovnik dodaja, da od omizja pričakuje odgovor na vprašanje, kako presekati obstoječe stanje. Pričakuje tudi odgovore na vprašanja, kaj Slovenija potrebuje, da se bomo nehali vrteti v začaranem krogu raznih afer in vsemogočih tranzicijskih omrežij ter se ustrezno soočili z razvojnimi izzivi. Marko Pavliha pa pravi, da bo spregovoril o \"primerih prelisičenja prava\". Moti ga, da se slovenski pravniki izogibajo uporabi besedic domovina in etika. Zloraba prava se je v Sloveniji po njegovem zgodila denimo z arbitražnim sporazumom, kjer za sprejem ni bila potrebna dvotretjinska večina. Iz strankarske politike sem šel in vanjo se ne bi vrnil. Marko Pavliha Zlorabe ustavnih pravic se po Pavlihovem dogajajo, ker ljudje pozabljajo, da so vse ustavne pravice \"omejene s pravico drugih in z ustavo\". Prepričan je, da se trend obrača v nestrankarske politike. Sam ni član nobene stranke, priznava pa, da je bil dve leti v stari LDS.", "title": "Kdo bi v politiko in kdo ne?", "keywords": "marko pavliha;oseba;matej lahovnik;minister;rado pezdir;oseba;janez šušteršič;oseba", "lang": "slovenian"}
{"body": "Ljubljana - Čeprav so na predlanski skupščini Peka lastniki, med katerimi je z 82 odstotki delnic največja država, sprejeli sklep, da bo posebni revizor preveril vodenje poslov družbe v zadnjih petih letih s poudarkom na izplačilu vodilnih delavcev Peka in hčerinskih podjetij, ta tega v predvidenem obsegu ni storil. Da zaradi zoženega obsega revizije ni bilo mogoče ugotavljati morebitnega negospodarnega ravnanja uprave pri sklepanju poslov z dobavitelji materiala, izdelkov in storitev, je že avgusta lani opozoril nekdanji nadzornik družbe Damir Cibic. \"Decembra 2009 je revizijska hiša prejela dopis, v katerem je predsednica nadzornega sveta Branka Kastelic naročila, da naj bo predmet posebne revizije le izplačilo vodstvenim in vodilnim delavcem družbe in njenih hčerinskih podjetij,\" je Cibic zapisal v kritični analizi Pekovega lanskega poslovanja, ki smo jo prejeli v uredništvu. To je posledično pomenilo, da revizorji iz družbe BDO EOS Revizije niso pregledali poslovanja Peka v zadnjih petih letih. Podobne očitke je Cibic izpostavil tudi v odstopni izjavi iz nadzornega sveta konec oktobra, v kateri navaja, da nadzorni svet določenih nalog ni izpolnil, med drugim glede izvedbe posebne revizije. Kljub temu Branka Kastelic žogico vrača nadzornemu svetu. Pojasnila je, da je ta na edini od sej soglasno sprejel sklep, da posebna revizija preveri le prejemke vodilnih delavcev, kar je bilo v sklepu skupščine poudarjeno. \"Sklep je podprl tudi Cibic. Za takšno obliko smo se odločili, ker sklep skupščine ni bil ustrezno definiran in zasnovan na podlagi posvetovanj z BDO EOS Revizijo. V nasprotnem primeru bi bila revizija preveč obsežna,\" je pojasnila Kasteličeva. Po njenih besedah so se s strani prejšnjega nadzornega sveta (avgusta lani je bil zamenjan, op. p.) pojavili očitki glede nezakonitih izplačil prejemkov. \"Zato je bil v sklepu skupščine o posebni reviziji tudi poudarek o teh izplačilih, ki so bila tudi pregledana,\" je dodala Kasteličeva. Direktorica BDO EOS Revizije Mateja Vrankar je povedala, da so revizijske postopke izvedli v skladu s pogodbo, ki je na podlagi navodil nadzornega sveta podrobno opredeljevala obseg revizijskih postopkov. Drugih podrobnosti Vrankarjeva ni razkrila, \"saj nas zakon o revidiranju zavezuje k poslovni molčečnosti glede vseh zadev z našimi naročniki.\" Po neuradnih podatkih je BDO EOS Revizija v ugotovitvah posebne revizije uvodoma poudarila, da so od predsednice nadzornega sveta prejeli elektronsko pošto, v kateri je bilo navedeno, da naj bodo predmet posebne revizije zgolj izplačila vodilnim delavcem. Na ministrstvu za gospodarstvo, ki je do začetka novembra upravljalo z državno naložbo v Peku, razlagajo, da sta bila za izvedbo posebne revizije odgovorna uprava in nadzorni svet. \"Ker ta ni opravil svoje naloge, je bila predsednica Branka Kastelic odpoklicana. Glede na dogajanje pa kot lastniki na skupščini nismo podprli razrešnice za delo v minulem letu, in sicer tako uprave kot nadzornikov,\" so razložili na ministrstvu. Dodali so še, da se bo moral novi nadzorni svet seznaniti z razlogi za nepodelitev razrešnice upravi in ukrepati v skladu s svojimi pristojnostmi. Predsednica uprave Peka Marta Gorjup Brejc razlogov za izvedbo posebne revizije v omejenem obsegu ni komentirala. sebastjan.morozov@dnevnik.si", "title": "Posebni revizor v Peku kljub navodilu države ni pregledal poslovanja družbe", "keywords": "gospodarstvo;ekonomija", "lang": "slovenian"}
{"body": "Poleti je kajakaš/avanturist Marin Medak preveslal 1.500 km dolgo pot od Savudrije do Zakintosa. Danes bo preveslal slovensko obalo, kar je del priprav na februarsko odpravo v Južno Korejo. \"Že od Zakintosa nisem v kajaku preživel več kot tri ure na enkrat in skrajni čas je že, da stestiram oblačila, ki jih bom uporabljal v Koreji,\" na svojem blogu piše Marin Medak, študent elektrotehnike, ki ima za sabo kljub mladosti izjemno pestro športno pot. Zagotovo med njegove največje dosežke spada julijski podvig, kot je preveslal 1.500 km dolgo pot od Savudrije do Zakintosa. Za trening bo preveslal našo obalo Marin, ki samega sebe opisuje kot 'obsedenca' s potovanji in ljubitelja preizkušanja novih stvari, se bo danes lotil novega podviga. Preveslal bo namreč slovensko obalo na relaciji Fiesa – Strunjanski rt – Izola – Debeli rtič – Izola – Strunjanski rt – Piran – Bernardin – Sečovlje – Bernardin – Piran – Fiesa. Ocenjuje, da bi v idealnih razmerah pot znašala slabih 41 km, pričakuje pa, da bo povprečna hitrost okoli 5-7km/h. Ker je napovedana zmerna burja, bo morda moral zaviti še v Koprski zaliv in pot podaljšati za kakšen kilometer. Marina bo popoldne v cilju pričakala tudi ekipa Žurnala24 in tako lahko v naslednjih dneh pričakujete intervju z njim. Pozimi 1.200 km po Koreji Vse to pa bo le priprava na februarski podvig. Po izpitnem obdobju do namreš preveslal obalo Južne Koreje. \"Rad imam izzive in ni mi všeč brezciljno tavanje po svetu. To bojo prave počitnice, ker ne bom po cele dneve sam, ampak mi bo družbo delal (oz. jaz njemu) zelo izkušen kajakaš, Simon Osborne.\" Koreja se mu zdi \"preveč slabilna\" Zakaj točno se je odločil za Južno Korejo, je že pozabil- kot pravi, je nekoč brskal po Google Earthu \"in korejski polotok se mi je pač zdel preveč slabilen. Zahodna in južna obala sta posejani z otoki, na vzhodu pa so blizu gore. Sliši se zanimivo in zakaj bi človek to zamujal, če ni treba.\" 15. februarja bosta s Simonom iz Londona letela v Seoul, za 1.200 km dolgo pot pa bosta potrebovala približno 4 tedne.", "title": "Danes po naši obali, nato v Korejo", "keywords": "obala;regija;področje;južna koreja;država;dežela", "lang": "slovenian"}
{"body": "Tuš Telekom v odškodninskem zahtevku od Telekoma Slovenije zahteva 21,47 milijona evrov. Telekom Slovenije je prejel odškodninski zahtevek družbe Tuš Telekom, v katerem ta zahteva plačilo odškodnine v višini 21,47 milijona evrov. Tuš Telekom se je za odškodninski zahtevek odločil zaradi domnevne zlorabe prevladujočega položaja ter kršitve določil sektorske zakonodaje, so danes prek spletnih strani Ljubljanske borze sporočili iz Telekoma Slovenije. Telekom Slovenije bo na zahtevek odgovoril do 1. oktobra V Telekomu zahtevek Tuš Telekoma, nekdanjega Voljatela, še proučujejo, nanj pa bodo odgovorili v postavljenem roku, to je do 1. oktobra. Ob tem dodajajo, da v celoti spoštujejo veljavno zakonodajo in odločbe izdane s strani agencije za pošto in elektronske komunikacije ter poslujejo v skladu z dobrimi poslovnimi običaji. Po pisanju časnika Finance je Tuš Telekom zahtevek proti Telekomu vložil zaradi domnevne poslovne škode, nastale s favoriziranjem Siola, in sicer vse od leta 2001.", "title": "Tuš Telekom hoče odškodnino", "keywords": "tuš;telekom;telefonija;siol;internet;odškodnina", "lang": "slovenian"}
{"body": "Ljubljana - Nadzornemu svetu zavarovalnice Vzajemna včeraj ni uspelo nadaljevati seje iz minulega tedna, ki ji je dnevni red med drugim vključeval razpravo in glasovanje o nezaupnici upravi pod vodstvom Boštjana Averja. Potem ko so prejšnji teden sejo zapustili člani nadzornega sveta, ki veljajo za Averjeve podpornike - Ivan Sepaher, Primož Irgec in Darja Korpar -, sta včeraj sejo zapustila njegova nasprotnika Gregor Primic in Dejan Rituper. Razlog je bil odvetnik, ki bi ga Aver poslal \"nadzornikom v pomoč\". \"Namestnik predsednika nadzornega sveta Sepaher, ki je nadomeščal manjkajočega Jožeta Benčino, se ni počutil sposobnega voditi sejo, zato je predlagal, da bi bil na seji navzoč tudi pravnik, ki naj bi mu pomagal pri vodenju seje,\" je pojasnil Primic, ki je prepričan, da gre za \"poseg v neodvisnost nadzornega sveta\". Skupaj z Rituperjem sta po Primčevih besedah sejo zapustila, zaradi nesklepčnosti pa so jo prekinili. Spomnimo, da zamenjave Averja včeraj ni bilo pričakovati, saj je ta dosegel dogovor s predstavniki zaposlenih. \"Uprava Vzajemne z obžalovanjem ugotavlja, da je delo nadzornega sveta že nekaj časa ovirano in upa, da bodo člani poskušali najti konsenz in tako delovali v korist zavarovalnice in njenih približno 900.000 članov,\" so po koncu seje sporočili iz Vzajemne. Nadzorniki naj bi se poleg nezaupnice upravi na včerajšnji seji med drugim še seznanili s poslovnimi rezultati zavarovalnice v prvem polletju, poročilom revizorske hiše Ernest & Young in prekinitvijo projekta življenjskih zavarovanj. Medtem ko vodstvo Vzajemne Primicu in Rituperju očita, da sta s svojim odhodom preprečila nadaljevanje, \"čeprav so bile na dnevnem redu točke, pomembne za poslovanje Vzajemne\", Primic meni, da takšnih točk ni bilo. \"Morda nakup kletnih prostorov za arhiv,\" je dodal. Nadzorniki naj bi potrjevali predlog uprave za nakup 214 kvadratnih metrov kletnih prostorov na Mali ulici, vrednih 170.000 evrov, namenili pa bi jih za skladišče in arhiv. katja.svensek@dnevnik.si", "title": "Nadzorniki Vzajemne znova \"odpovedali\"", "keywords": "gospodarstvo;ekonomija", "lang": "slovenian"}
{"body": "V prvem četrtletju naj bi bilo za osem milijonov izgube Mercatorjeve delnice so prvič po desetih letih zdrsnile pod sto evrov. Vlagatelji so očitno prepričani, da bo tudi tokratni poskus prodaje našega največjega trgovca spodletel. Konzorcij prodajalcev Mercatorja je prejel le dve zavezujoči ponudbi. Za nakup 53-odstotnega deleža se potegujeta hrvaški Agrokor, ki naj bi ponujal le 110 evrov za delnico pol manj kot lani in sklad id Europa Partners, ki v ponudbi predlaga dokapitalizacijo Mercatorja. Kaj je privlačnejše, je v oddaji Studio ob 17h na Radiu Slovenija razmišljal prvi mož Mercatorja Toni Balažič. Ne morem se opredeliti. Pomembno je, da Mercator dobi lastnika, ki omogoča dolgoročno in finančno stabilno lastništvo. Želimo lastnika, ki ne bo dodatno izčrpaval podjetja, ampak bo po eni strani poskrbel za nadaljevanje racionalizacije, po drugi strani pa omogočal razvoj družbe. Priporočamo audio Studio ob 17h - Mercator ponovno pred prodajo Finančne krivulje Turčija in njen vstop v EU Lastniki verjetno ponudbe ne bodo sprejeli Balažič je tudi pojasnil, kaj je trenutno največja težava najboljšega soseda Po obdobju hitre rasti se je Mercator premalo osredotočal na učinkovitost, zato zdaj ni dobičkonosnosti. Rast je bila financirana le s pomočjo dolga, zato je dolga za več kot milijardo. O tem, da Agrokor ponuja le 110 evrov, je v oddaji Studio ob 17h svoje mnenje povedal agrarni ekonomist Aleš Kuhar Ta ponudba je razmeroma neresna in takšna, da je verjetno lastniki ne bodo sprejeli, čeprav so pod pritiskom, da prestrukturirajo svoj dolg. Ampak kupec je pač ponudil takšno ceno, kot pričakuje, da jo bo prodajalec, ki je v likvidnostni stiski, sprejel. Tečaji delnic na Lj. borzi 14. maj GORENJE +1,06 %4,30 EUR ZAV. TRIGLAV +0,05 %19,01 KRKA -1,55 %49,03 TELEKOM -1,70 %104,00 PETROL -1,83 %215,00 NOVA KBM -5,23 %0,706 LUKA KOPER -5,76 %7,53 MERCATOR -8,65 %95,00 Izgube naj bi bilo za osem milijonov Prav danes se je nadzorni svet Mercatorja seznanil s prodajo večinskega deleža, v javnost pa je prišla tudi informacija o slabem poslovanju podjetja. Skupina Mercator naj bi imela po poročanju Financ v prvem četrtletju okoli 660 milijonov evrov prihodkov in osem milijonov čiste izgube. Cena Mercatorjevih delnic, ki so bile poleti 2007 že nad 400 evri, je v torek prvič po 1. avgustu 2003 padla pod sto evrov. Tudi preostale delnice v prvi kotaciji Ljubljanske borze so se obrnile navzdol, tako da je indeks SBI TOP 613 točk izgubil dva odstotka in pol. Telekom, ki je pred kratkim zaradi napovedane privatizacije dosegel triletni vrh, se je pocenil do 102,05 evra. V sredo sveži podatki o resnosti evropske recesije Na vodilnih evropskih delniških trgih začetek tedna ni prinesel novih rekordov, na katere so se vlagatelji že kar navadili. Frankfurt v torek dopoldne ni mogel prezreti neprepričljive vrednosti nemškega konjunkturnega indeksa Zew. Njegova vrednost se je maja minimalno dvignila s 36,3 na 36,4 točke, analitiki so po strmem aprilskem padcu pričakovali višjo rast. Vseeno je indeks DAX30 po jutranjem minusu popoldne krenil navzgor. V sredo bodo objavljeni podatki o gospodarski rasti evrskega območja in posameznih držav v prvem četrtletju. Newyorški Dow Jones 15.091 točk je v ponedeljek izgubil 0,18 odstotka, čeprav je ameriška prodaja na drobno aprila porasla za 0,1 odstotka. Ekonomisti so napovedovali 0,3-odstotni padec.", "title": "Ponudba neresna, a Agrokor že ve, zakaj ponuja tako malo", "keywords": "Gospodarstvo;Borzni komentar", "lang": "slovenian"}
{"body": "Uprava ponuja 500 evrov nagrade V Elektru Primorska še vedno ni dogovora o višini božičnice, zato delavci občasno še stavkajo. V sredo sledijo nova pogajanja, če jih ne bodo končali, se za četrtek znova napoveduje stavka. Delavci podpirajo naša prizadevanja za spoštovanje kolektivne pogodbe. Zato je ponudba, ki smo jo v ponedeljek dali upravi, naša zadnja, zatrjuje vodja stavkovnega odbora Valter Vodopivec. Po dogovoru o nagradi so namreč upravi ponudili takojšen začetek pogajanj za novo podjetniško kolektivno pogodbo. Na zborih delavcev med stavko v poslovnih enotah Elektra Primorska v Kopru, Sežani, Novi Gorici in Tolminu so sicer delavci soglasno podprli prizadevanja stavkovnega odbora. Vodopivec upa, da bodo v sredo vendarle sklenili dogovor, saj bo v nasprotnem primeru sledila v četrtek nova stavka. Dokončno odločitev o tem bomo sprejeli v sredo, pravi. Uprava ponuja 500 evrov nagrade Zaposleni v družbi Elektro Primorska so po treh decembrskih dneh tudi januarja že trikrat stavkali. Od uprave družbe zahtevajo spoštovanje veljavne kolektivne pogodbe, ki predvideva izplačilo nagrade ob koncu leta v višini 70 odstotkov povprečne plače v elektrogospodarstvu. Ta naj bi konec leta 2011 tako znašala 1.465 evrov bruto, uprava pa jim je ponudila izplačilo nagrade le v višini 354 evrov. Pogajalska skupina uprave je stavkajočim prejšnji teden ponudila 500 evrov nagrade, ki bi jo izplačali v dveh delih, vendar tudi tega stavkovni odbor ni sprejel. Ker želi uprava družbe z vsemi razpoložljivimi pravnimi sredstvi omejiti negativne posledice stavke, je sindikatu družbe zaradi kršitev določil podjetniške kolektivne pogodbe kot drugi pogodbeni stranki pisno že napovedala odstop od podjetniške kolektivne pogodbe.", "title": "V sredo le dogovor glede božičnice v Elektru Primorska?", "keywords": "Gospodarstvo", "lang": "slovenian"}
{"body": "Ljubljana - Časopisna družba Dnevnik, d. d. je danes na Bledu razglasila gorenjsko gazelo 2008. Najhitreje rastoče podjetje v regiji in šesti finalist izbora za naziv zlata gazela 2008 je podjetje Mimo vrste, d. o. o., ki razvija spletne rešitve in opravlja storitve e-trgovine. Letošnja generacija gorenjskih gazel je v letu 2007 ustvarila 487 milijonov evrov prihodkov od prodaje. V petih letih, od 2002 do 2007, je sto najbolj dinamično rastočih gorenjskih podjetij ustvarilo 1619 delovnih mest, ob tem pa so gorenjske gazele za 3,8-krat povečale vrednost prodaje. Med nominirance za gorenjsko gazelo 2008 je uredniška komisija poleg podjetja Mimo vrste uvrstila še Gorenjsko borzno-posredniško družbo, v kateri trgujejo z vrednostnimi papirji, in podjetje Janus Trade, ki ima zastopstvo za mobilne telefone. Podrobnejše informacije o projektu Slovenska gazela 2008 so dostopne na spletnem naslovu www.gazela.com.", "title": "Gorenjska gazela 2008 je podjetje Mimo vrste", "keywords": "gospodarstvo;ekonomija", "lang": "slovenian"}
{"body": "Kratke vesti, ki jih pripravljajo v poslovni redakciji Dnevnika. Dušan Šešok tik pod 50 odstotki v Iskri Direktor Iskre Dušan Šešok je še povečal svoj lastniški vpliv na ljubljansko skupino. Pred dnevi je kupil skupno 2,7-odstotni družbeniški delež podjetja Maos (neposredni lastnik Iskre) in s tem povečal svoje lastništvo na 49 odstotkov. Delež mu je prodala Jasna Mihelj Coustaury, soproga nekdanjega predsednika uprave Vege, ki ostaja 2,3-odstotna družbenica. Preostalo obvladujejo član uprave Iskre Jože Godec in ducat drugih menedžerjev. Pušnik bo preoblikoval MP Naložbe Delničarji MP Naložb bodo čez natanko teden dni na skupščini odločali o njihovem preoblikovanju v družbo z omejeno odgovornostjo. Kdor koli bo temu nasprotoval, bo lahko v zameno dobil denarno odpravnino v višini 2,45 evra na delnico, kar celotne MP Naložbe vrednoti na 688.000 evrov. Za novega direktorja je predviden Bogdan Pušnik, ki je 29-odstotni lastnik MP Naložb. Skupščina bo prihodnji ponedeljek odločala tudi o soglasju k najemu posojila pri Sberbank v višini do 5,9 milijona evrov. Schollmayerjev Kusch v stečaj Poslovnež Jurij Schollmayer je moral pred dnevi poslati v stečaj eno od svojih podjetij – Kusch. Ukvarjalo se je z dajanjem ladij v najem, v lanskem letu pa je ustvarilo 111.000 evrov prihodkov in prav toliko izgube. Po javno dostopnih podatkih je imelo za najmanj 100.000 evrov davčnega dolga. Kusch je bil sicer v polovični lasti Mihe Kušarja in podjetja Redsey s Sejšelov. Matej Svet bi zaprl Securito Ljubljansko podjetje Securita, v katerem so delo našli tudi nekdanji varnostniki družbe G7, je končalo v likvidaciji. Čeprav je imelo konec lanskega leta krepko manj premoženja kot obveznosti, je njegov lastnik Matej Svet ocenil, da je sposobno poplačati dolgove. Likvidacijo bo vodila odvetnica Barbara Kürner Čad. Za prevzem izgubaške Securite se je pred meseci resno zanimal Sintal, ki je celo pridobil dovoljenje varuha konkurence, vendar je posel očitno padel v vodo. Kristal izgubil polovico hčerinske družbe Podjetje Kristal iz Maribora, ki se ukvarja z obdelavo ravnega stekla in je v postopku prisilne poravnave, je po novem le še 54-odstotni lastnik hčerinske družbe Kristal I. G. Ta je že od leta 2011 v likvidaciji, trenutno pa je v velikih finančnih težavah. Do 46 odstotkov lastništva Kristala I. G. so prišla podjetja, ki tako kot Kristal sodijo v avstrijsko IMSA Group, in sicer prek 420.000 evrov težke dokapitalizacije. Ogrin prokurist prodanega Gradisa – Consulta Podjetje Gradis – Consult, ki je bilo vse do julija v lasti Gradisa Skupine G, nato pa ga je skupaj z 9 milijoni evrov premoženja prevzela družba, katere lastništvo vodi do poštnega nabiralnika v Londonu, je dobilo novega prokurista. To je postal Uroš Ogrin, sicer prvi mož Gradisa Skupine G.", "title": "Posel na kratko: ponedeljek, 11. november", "keywords": "gospodarstvo;ekonomija", "lang": "slovenian"}
{"body": "Čeprav je NLB v lanskem letu pridelala za 233 milijonov evrov izgube, je banka po mnenju predsednika uprave dobro likvidna. Dokapitalizacija v višini 320 milijonov evrov pa po besedah Jašoviča že dolgo časa ni več aktualna, morala bi dosegati vsaj 400 milijonov evrov. Skupina NLB je v letu 2011 ustvarila 239 milijonov evrov izgube, Nova ljubljanska banka pa je lani pridelala 233 milijonov evrov izgub. Nova ljubljanska banka je lani pridelala 233 milijonov evrov izgube, potem ko je ta v letu 2010 znašala dobrih 183 milijonov evrov. Skupina NLB je medtem ustvarila 239 milijonov evrov izgube, potem ko je ta predlani dosegla 202 milijona. Nova ljubljanska banka je predstavila rezultate poslovanja, po podatkih uprave pa je banka pridelala lani za 233 milijonov evrov izgube. Glavni razlog za globoke izgube NLB ostaja velik prirast slabih posojil, ki banko sili v nove in nove odpise ter rezervacije. Letos so te tako na ravni matične banke dosegle 378 milijonov evrov, na ravni skupine pa 480 milijonov evrov. S tem so bile nekoliko večje kot predlani. Kot je na novinarski konferenci po seji nadzornega sveta povedal prvi mož banke v odstopu Božo Jašovič, je pozitiven signal dobičkonosno poslovanje pred rezervacijami. Rezervacije matične družbe NLB so lani dosegle 380 milijonov evrov, na nivoju skupine pa skoraj 480 milijonov evrov. Dobiček pred rezervacijami na ravni banke je tako dosegel 189 milijonov evrov, na ravni skupine pa 253 milijonov evrov. Izguba iz rednega poslovanja skupine je lani dosegla 266,85 milijona evrov, potem ko je leta 2010 znašala 226,97 milijona evrov. Na ravni matične banke je izguba iz rednega poslovanja lani dosegla 277,77 milijona evrov, leto prej pa 206,32 milijona evrov, je razvidno iz nerevidiranih letnih računovodskih izkazov banke in skupine. Lansko leto so zaznamovale poslabšane okoliščine. Vplivi zunanjega okolja so močni in negativni ter bistveno vplivajo na poslovanje banke. Z notranjimi ukrepi pa postopoma odpravljamo pomanjkljivosti in smo na dobri poti, je prepričan Jašovič. Kot pravi, je banka navkljub izgubi dobro likvidna. Del dolga so pokrili tudi s prodajo hčerinskih družb. NLB je lani prodala štiri družbe, Banke Celje pa niso uspeli prodati. Prodajo te še načrtujejo, a so si za prodajo zastavili daljše časovne roke, je na tiskovni konferenci povedal Jašovič. Z racionalizacijo oklestili stroške Banka NLB je v letu 2011 ustvarila 269,3 milijona evrov čistih prihodkov od obresti in 158,5 milijona evrov čistih neobrestnih prihodkov, na drugi strani pa je z ukrepi racionalizacije poslovanja uspela znižati stroške poslovanja na 238,8 milijona evrov. Skupina NLB je lani ustvarila 417 milijonov evrov čistih prihodkov od obresti in 219,4 milijona evrov čistih neobrestnih prihodkov. Tudi v okviru skupine je bil velik poudarek namenjen zniževanju stroškov, ki so ob koncu leta znašali 380,4 milijona evrov. Predsednik uprave NLB je prepričan, da je NLB kljub izgubam dobro likvidna. Foto 24ur.com Bilančna vsota skupine NLB je ob koncu leta 2011 znašala 16,4 milijarde evrov. Obseg kreditov nebančnemu sektorju znaša 10,75 milijarde evrov, medtem ko je stanje depozitov nebančnega sektorja 10,2 milijarde evrov. Bilančna vsota matične banke znaša 13 milijard evrov, krediti nebančnemu sektorju 8,46 milijarde evrov, depoziti nebančnega sektorja pa 7,56 milijarde evrov. Ob koncu leta 2011 znaša celotni kapital skupine NLB brez kapitala manjšinskih lastnikov 976 milijonov evrov, količnik kapitalske ustreznosti skupine na dan 31. december pa je ocenjen na 11 odstotkov. Celotni kapital banke NLB znaša 956,9 milijona evrov, količnik kapitalske ustreznosti NLB pa je ocenjen na 10,2 odstotka. Vsaj 400 milijonov evrov za dokapitalizacijo Kot potencialne partnerje pri dokapitalizaciji je Jašovič omenil EBRD, IFC, KBC in državo. Dokapitalizacija NLB v višini 320 milijonov evrov, kot je ocena Evropskega organa za bančni nadzor Eba, že dolgo časa ni več aktualna in mora dosegati vsaj 400 milijonov evrov, je pojasnil Jašovič. Ocena Ebe namreč po Jašovičevih besedah glede na izgubo v drugem delu lanskega leta ne ustreza več realnim potrebam po novem kapitalu, da bi banka izpolnila obe zahtevi nadzornikov. 400 milijonov evrov pomeni, da je banka s kapitalom tik nad zahtevano mejo, je dejal prvi mož NLB. Glede na ocene poslovanja za letos, bi lahko z njo še absorbirali nekaj izgube. Če pa bi bila ta višja od pričakovanj, pa niti 400 milijonov evrov ne bi zadostovalo. Po Jašovičevih besedah obstaja realna možnost, da se najde rešitev, če bo med potencialnimi partnerji le dobra volja. Na besede finančnega ministra Janeza Šušteršiča, da pri dokapitalizaciji največje slovenske banke pričakuje sodelovanje vseh vpletenih strani, je zagotovil, da bo uprava z veseljem aktivno sodelovala pri iskanju partnerja za NLB. Ključna naloga uprave je, da postavi na mizo zaupanja vredne projekcije in verodostojno strategijo konsolidacije skupine. Že ta teden se bo po njegovih besedah zgodil prvi operativni sestanek na temo dokapitalizacije. Spremljajte 24ur.com na Facebooku in Twitterju!", "title": "Jašovič Za dokapitalizacijo vsaj 400 milijonov evrov", "keywords": "nlb;poslovanje;izguba;jašovič;rezervacija;prodaja;uprava", "lang": "slovenian"}
{"body": "Delničarji Pivovarne Laško bodo o prodaji deleža v Mercatorju odločali na skupščini, ki bo sklicana najverjetneje 30. januarja prihodnje leto. Tedaj bodo tudi podprli nadaljnje korake pri odprodaji deleža v Mercatorju. Delničarji Pivovarne Laško bodo o prodaji deleža v Mercatorju odločali na skupščini, ki bo sklicana najverjetneje 30. januarja 2012, je po današnji seji nadzornega sveta povedal prvi nadzornik Vladimir Malenković. Skupina Pivovarna Laško je lastnica 23,34 odstotka te največje slovenske trgovske družbe in med prodajalci skupaj 52,10-odstotnega deleža Mercatorja. Nadzorniki podpirajo nadaljnje korake pri odprodaji deleža v Mercatorju, je povedal Malenković in dodal, da bodo skupaj z upravo na skupščini delničarjem predlagali, naj s tem soglašajo. Poudaril je, da za Pivovarno Laško trenutno velja prevzemna zakonodaja, kar pomeni, da uprava družbe lahko odloča le o tekočem poslovanju, ne more pa sprejemati strateških odločitev. Zato uprava pivovarne brez soglasja skupščine ne more prodati deleža v Mercatorju, ki bi ga rad kupil hrvaški Agrokor. Njegova ponudba je sicer veljavna do konca leta 2011, ali je kakšna možnost za njeno podaljšanje, pa za zdaj ni znano. Po neuradnih informacijah naj bi Agrokor zaradi tečajnih razlik med kuno in evrom imel na letni ravni 500 milijonov evrov izgube, dobaviteljem pa naj bi dolgoval kar milijardo evrov. Delničarji Pivovarne Laško bodo na januarski skupščini odločali tudi o oblikovanju pogodbenega koncerna, dolgoročnem reprogramu finančnih obveznosti in dokapitalizaciji družbe, je še povedal Malenković. Uprava bo predlagala dokapitalizacijo v višini 10 evrov za delnico, kar znaša 87 milijonov evrov, delničarji pa bodo odločali tudi o predlogu Kapitalske družbe, ki kot 7,06-odstotna lastnica predlaga dokapitalizacijo v višini največ 18,2 milijona evrov. Spomnimo ... Mercator je minuli petek objavil namero za prevzem laške pivovarne, ponudbo za prevzem pa bo objavil najkasneje v 30 dneh, torej še pred napovedano januarsko skupščino. V njej bo uprava Mercatorja opredelila pozitivne ekonomske učinke na finančno stabilnost Pivovarne Laško in njeno poslovanje na domačem ter tujih trgih, so danes sporočili iz Pivovarne Laško. Na podlagi teh informacij bodo delničarji Pivovarne Laško lahko sprejemali kakovostne odločitve o najpomembnejših korakih za finančno sanacijo skupine Pivovarna Laško in matične družbe, meni Malenković. Uprava Pivovarne Laško si že dve leti prizadeva z bankami doseči dogovor o dolgoročnem reprogramu finančnih obveznosti, da bi lahko družbe skupine z denarnimi tokovi tako iz osnovne dejavnosti kot prodaje finančnih naložb vzpostavile vzdržno raven dolga. Skupina Laško kljub dobremu tekočemu poslovanju potrebuje stabilno lastniško strukturo, ki bo podpirala intenzivni proces finančne sanacije in nadaljnji razvoj skupine. V procesu prevzema bo uprava Pivovarne Laško, kot je napovedala prejšnji teden, skladno s svojimi zakonsko opredeljenimi odgovornostmi delovala tako, da bo kar najbolje zaščitila interese in premoženje delničarjev družbe, delovna mesta zaposlenih in dolgoročno ohranitev blagovnih znamk družb skupine Laško in njihovega tržnega položaja.", "title": "Pivovarna Laško januarja o prodaji Mercatorja", "keywords": "pivovarna;laško;skupščina;prodaja;mercator;delež;odločitev", "lang": "slovenian"}
{"body": "Ljubljana - Vlada je danes z mesta direktorja Rudnika Trbovlje-Hrastnik razrešila Bojana Klenovška, Polono Lajevec pa z mesta namestnice direktorja. Razlog za odpoklic in razrešitev dosedanjega poslovodstva so slabi poslovni rezultati, ki se kažejo predvsem v visoki izgubi. Za v.d. direktorja družbe je vlada do imenovanja novega direktorja z javnim razpisom, vendar največ za šest mesecev, s petkom imenovala Zdravka Stradarja. Predčasni odpoklic direktorja in njegove namestnice je vladi predlagal nadzorni svet družbe, potem ko se je seznanil z letnim poročilom družbe in skupine za leto 2008, pojasnjujejo na ministrstvu za gospodarstvo. Slabi poslovni rezultati se kažejo predvsem v visoki izgubi na proizvodnem delu v višini 6,2 milijona evrov. Rezultat bistveno odstopa od poslovnega načrta Rudnika Trbovlje - Hrastnik, ki ga je nadzorni svet sprejel marca lani in je skupaj z učinki odprodaje hčerinskih družb Gratex in Toplarne Hrastnik predvideval 2,4 milijona evrov izgube. Brez teh odprodaj je bil na proizvodnem delu predviden pozitiven izid. Lani je sicer Rudnik Trbovlje-Hrastnik prodal Toplarna Hrastnik. Poslovodstvo ob pojavu problemov in negativnem poslovanju ni predlagalo niti sprejelo potrebnih ukrepov za izboljšanje stanja, z nekaterimi odločitvami je negativni rezultat celo povečalo. Poslovanje z izgubo se je izrazilo tudi v porastu poslovnih obveznosti, pomisleki pa obstajajo tudi pri javnih naročilih, ki so bila izvedena z direktnimi pogajanji, ki temeljijo na pritožbah drugih možnih dobaviteljev.", "title": "Vlada je razrešila vodstvo Rudnika Trbovlje-Hrastnik", "keywords": "gospodarstvo;ekonomija", "lang": "slovenian"}
{"body": "Misterij ruskih državljanov Slovenci smo tisti, ki smo med letoma 2010 in 2012 kupili največ nepremičnin na Hrvaškem, je objavila hrvaška davčna uprava. Državljani BiH-a so lani kupili vsega skupaj pet nepremičnin na Hrvaškem, Srbi pa le štiri. Od 13.883 nepremičnin, prodanih tujim državljanom v teh treh letih, smo Slovenci postali lastniki 5.673 nepremičnin. Daleč za nami so Nemci s 1.757, tik za njimi pa nato Italijani s 1.574 kupljenimi nepremičninami. Davčna uprava sicer poudarja, da se število tujcev, ki so kupili nepremičnine na Hrvaškem, zmanjšuje. Tako so leta 2010 tuji državljani skupno kupili 5.445 nepremičnin na Hrvaškem, leta 2011 nekoliko manj - 5.087, lani pa le še 3.351 nepremičnin. Podobno gibanje je tudi med slovenskimi kupci, ki so se leta 2010 odločili za nakup 2.245 nepremičnin, leto pozneje so kot svojo lastnino vpisali 2.141 nepremičnin na Hrvaškem, lani pa 1.287. Kljub občutnemu znižanju nakupov so se Slovenci obdržali na prvem mestu, ker so tudi tuji državljani iz drugih držav lani kupili manj nepremičnin kot prej. Srbija in BiH le s peščico nakupov Poleg najpogostejših hrvaških turističnih gostov iz Slovenije, Nemčije, Italije, Avstrije in Madžarske, ki so tudi med vodilnimi kupci nepremičnin na Hrvaškem, so se visoko uvrstili Švedi, ki sicer ne izstopajo s svojim številom med turisti na Hrvaškem. Švedi so v treh letih kupili 488 nepremičnin, kar je več kot državljani Velike Britanije, Slovaške, Češke in Francije, ki so sicer pogosti gostje na Hrvaškem. Državljani BiH-a so lani kupili le pet nepremičnin na Hrvaškem, srbski državljani pa le štiri. Sicer pa sta dve nepremičnini lani kupila tudi dva kupca iz Gane, posamezni kupci so bili tudi z Nove Zelandije, iz baltskih držav ter iz Grčije, Bolgarije in Romunije. Kje pa so Rusi? Hrvaški časnik Poslovni dnevnik pa kot zanimivost poudarja, da med kupci nepremičnin na Hrvaškem niso omenjeni državljani Rusije. Kot pojasnjuje, Rusi praviloma kupujejo nepremičnine prek podjetij, ki jih odpirajo na Hrvaškem. Hrvaška in Rusija namreč nimata dvostranskega sporazuma o recipročnosti pri nakupu nepremičnin, zato ruski državljani potrebujejo posebno dovoljenje, da bi kupili nepremičnino na Hrvaškem.", "title": "Največ nepremičnin na Hrvaškem smo v zadnjih letih pokupili Slovenci", "keywords": "Gospodarstvo", "lang": "slovenian"}
{"body": "V bogati Avstriji so pred nekaj leti začeli odpirati socialne trgovine za finančno najšibkejše državljane. V njih lahko kupujejo vsi, ki imajo na mesec manj kot 800 evrov dohodkov.", "title": "Socialne trgovine v bogati Avstriji", "keywords": "sociala;trgovina;avstrija;denar;nakupovanje;pomoč", "lang": "slovenian"}
{"body": "Aprila so se plače rahlo znižale, in sicer za 0,1 odstotka. Najbolj so se znižale v informacijski in komunikacijski dejavnosti - za 6,8 odstotka. V zdravstvu pa so se plače zvišale za 3,8 odstotka. Povprečna plača v aprilu je bila 920,67 evra. Če upoštevamo rast cen pa se je povprečna bruto plača, ki je znašala 1411,61 evra, znižala še malo bolj, in sicer za 0,2 odstotka. V primerjavi z aprilom lani se je povprečna bruto plača zvišala za štiri odstotke. Po podatkih Statističnega urada RS je povprečna mesečna bruto plača za april znašala 1423,19 evra in je bila 0,1 odstotka nižja od plače za marec. Povprečna mesečna neto plača za april pa je znašala 920,67 evra. V prvih štirih mesecih letošnjega leta se je povprečna mesečna bruto plača v primerjavi z istim obdobjem lani zvišala za 5,4 odstotka. Ob upoštevanju rasti cen življenjskih potrebščin se je povprečna mesečna neto plača za april glede na pretekli mesec realno znižala za 0,2 odstotka, medtem ko se je povprečna bruto plača realno prav tako znižala za 0,2 odstotka. V prvih štirih mesecih letos se je povprečna mesečna bruto plača glede na isto obdobje lani realno povečala za 3,6 odstotka, v primerjavi z aprilom lani pa se je realno zvišala za 4 odstotke. V zdravstvu so se plače zvišale za 3,8 odstotka. Foto Jani Dolinšek Najbolj so plače padle v informacijskih in komunikacijskih dejavnostih Povprečna mesečna bruto plača za april se je v primerjavi z marcem znižala v več kot polovici dejavnosti. Najopazneje se je znižala v dejavnostih informacijske in komunikacijske dejavnosti za 6,8 odstotka, finančne in zavarovalniške dejavnosti za 1,6 odstotka, strokovne, znanstvene in tehnične dejavnosti za 1,5 odstotka in predelovalne dejavnosti za 1,2 odstotka. V zdravstvu so se plače zvišale Najvišji porast povprečnih mesečnih bruto plač za april sta beležili zdravstvena dejavnost in socialno varstvo, in sicer za 3,8 odstotka. Sledili so promet, skladiščenje za 2,2 odstotka, oskrba z električno energijo, plinom in paro ter gostinstvo v vsaki po 2,1 odstotka.", "title": "Aprilske plače nekaj nižje od marčnih", "keywords": "plača;statistični;urad;slovenija", "lang": "slovenian"}
{"body": "Visoke cene goriva so hrvaško vlado prisilile k varčevanju. Razmišljali naj bi celo o vgradnji avtoplina v drage vladne limuzine.", "title": "Več ministrov v enem avtomobilu", "keywords": "bencin;podražitev;hrvaška;vlada;varčevanje", "lang": "slovenian"}
{"body": "Povečalo se je tudi število samozaposlenih Stopnja registrirane brezposelnosti se je januarja v primerjavi z mesecem prej zvišala za pol odstotka in je znašala 12,3 odstotka. Vzroke gre iskati v stečajih gradbenih podjetij. Število zaposlenih oseb se je znižalo za okrog 3.200, na 727.343, in sicer predvsem zaradi stečajev podjetij v gradbeništvu, saj se je število zaposlenih oseb v tej dejavnosti znižalo za okrog 1.400, navaja statistični urad. Stopnja registrirane brezposelnosti je pri moških januarja tako znašala 12 odstotkov decembra 11,4 odstotka, pri ženskah pa 12,7 odstotka decembra 12,4 odstotka. Januarja se je glede na mesec prej sicer zvišalo število samozaposlenih oseb, predvsem kmetov. Mejo 20-odstotne stopnje registrirane brezposelnosti so znova prestopili v pomurski statistični regiji, najnižjo pa imajo v gorenjski, obalno-kraški, goriški in osrednjeslovenski statistični regiji. V kar 15 slovenskih občinah je bila ta stopnja najmanj 20-odstotna, je še razvidno iz končnih podatkov statističnega urada.", "title": "Brezposelnost spet višja, vzrok tudi stečaji gradbenih podjetij", "keywords": "Gospodarstvo", "lang": "slovenian"}
{"body": "Na Ljubljanski borzi najbolj poskočila vrednost Mercatorja Skok Mercatorja do 159 evrov in skok Telekoma prvič letos nad 140 evrov sta odločilno pripomogla k rasti slovenskega borznega indeksa za 0,6 odstotka. Pomagale so tudi Krkine delnice, ki so bile z 0,54 milijona evrov najprometnejše in so pridobile 0,7 odstotka. Najvišji posli so dosegli 54,9 evra. V prvi kotaciji se je najbolj podražil Mercator, s katerim so na koncu trgovali za sedem odstotkov nad gladino, medtem ko so se pocenile le Petrolove in Intereuropine delnice, zadnje za več kot štiri odstotke. Petrol je končal pri 230 evrih in je samo marca izgubil 13 odstotkov. Tečaji najprometnejših delnic KRKA 0,69 54,20 EUR PETROL -0,59 % 230,66 TELEKOM 2,22 % 140,20 SAVA 1,52 % 236,58 MERCATOR 3,59 % 153,55 ZAV. TRIGLAV -2,61 % 13,82 SAVA RE -2,03 % 10,16 PIV. LAŠKO -0,57 % 43,74 LUKA KOPER 1,33 % 20,59 INTEREUROPA -4,19 % 7,54 Toyota še ne zaznava boljših možnosti poslovanja Vodilne evropske borze so dopoldne prekinile petdnevni pozitivni niz, na negativni strani pa so bile zlasti bančne delnice, kar po siloviti rasti ni presenetljivo. Da vlagatelji ne bi pozabili, v kako slabem položaju so svetovna gospodarstva, sta poskrbela podatek o britanski prodaji na drobno, ki je februarja resda tudi na račun zimskega vremena padla bolj od pričakovanj, in svarilo Toyote, da na ameriškem trgu ni videti niti najmanjših znakov okrevanja. V ZDA tudi četrtek pozitiven Popoldne je hudo recesijo potrdil še svež izračun o padcu ameriškega bruto domačega proizvoda v zadnjem lanskem četrtletju, ki je znašal 6,3 odstotka, kar je največ po letu 1982. Kljub vsemu pa obstaja upanje, da so se delniški trgi na začetku marca res dotaknili dna, saj borza po navadi pol leta prej napove konec recesije. V sredo se je Dow Jones zaradi novih znakov, da se nepremičninski trg pobira, povzpel za odstotek in vzpon po spodbudni objavi četrtletnih rezultatov trgovca z elektroniko Best Buya nadaljeval tudi v četrtek. Vlagatelji začenjajo verjeti, da je najhuje mimo in Dow se je zvišal še za 2,25 odstotka, na 7.924 točk, s čimer je že več kot 20 odstotkov nad vrednostjo iz 9. marca.", "title": "Wall Street že 20 odstotkov nad 12-letnim dnom", "keywords": "Gospodarstvo", "lang": "slovenian"}
{"body": "SŽ globoko v rdečih številkah Slovenske železnice prevzema Goran Brankovič, ki je že osmi generalni direktor družbe v zadnjih petih letih in deseti od osamosvojitve. V družbi, v katero prihaja, so odnosi slabi, saj so se sindikati odločili za pripravo opozorilne stavke zaradi, kot trdijo, nepravilnosti dozdajšnjega v. d. generalnega direktorja Aleša Tavčarja. Ta je še v sredo, zadnji dan mandata, izvedel nekatera imenovanja in odpovedal sestanek s sindikati. Poleg tega se železnice utapljajo v izgubah, ki naj bi konec leta dosegle 30 milijonov evrov. Brankovič je v svoji predstavitvi dejal, da bo skušal uresničiti vizijo, da Slovenske železnice postanejo najpomembnejši, tehnološko napreden in strokovno učinkovit sistem s celovito integrirano storitvijo v prevozu blaga, ponudnik celovitih in prijaznih storitev v potniškem prometu ter učinkovit vzdrževalec sodobne in varne železniške infrastrukture ter prevoznih sredstev. Za uresničitev vsega naštetega pa bo potrebna aktivna podpora lastnika, torej države in zaposlenih. Brankovič bo Slovenske železnice vodil prihodnja štiri leta z možnostjo podaljšanja mandata. Pred njim so železnice bolj ali manj uspešno vodili Matic Tasič, ki je moral odstopiti, saj se ni odpovedal županovanju, Tomaž Schara, Peter Puhan, Branko Omerzu, Jože Jurkovič, Boris Živec, Blaž Miklavčič, ki je edini železnice pripeljal iz rdečih številk, Igor Zajec in Marjan Rekar, ki je edini na položaju zdržal cel mandat.", "title": "Brankovič prevzema vodenje Slovenskih železnic", "keywords": "slovenske železnice;brankovič;direktor", "lang": "slovenian"}
{"body": "Trimo bo še do konca junija bankam plačeval le obresti, v prihodnjih tednih pa se bo morala predsednica njegove uprave Tatjana Fink z bankami dogovoriti tudi za dolgoročni reprogram posojil in uskladiti načrt finančnega prestrukturiranja trebanjske skupine. Predsednica uprave Trima Tatjana Fink si je po navedbah naših virov zagotovila še dodatne tri mesece, v katerih bo trebanjska skupina bankam plačevala le obresti, ne pa tudi glavnice posojil. Dogovor o moratoriju za odplačilo glavnice posojil se je namreč iztekel konec marca, vendar so se banke neformalno dogovorile, da ga podaljšajo do konca junija, v tem času pa nobena od njih ne bo unovčila zavarovanj ali zahtevala poplačila svojih posojil. V prihodnjih tednih bo morala Finkova z bankami tako uskladiti še zadnje podrobnosti načrta finančnega prestrukturiranja in se tudi dogovoriti za dolgoročni reprogram posojil. Po naših informacijah je družba PriceWaterhouseCoopers (PWC) v zadnjih dneh bankam že začela predstavljati načrt finančnega prestrukturiranja, prihodnji teden je predviden tudi skupni sestanek vseh bank upnic. Upravi Trima naj bi po nekaterih informacijah že uspelo rešiti problem bančnih garancij za posle, ki so jih pridobili v zadnjih mesecih in ki bi jih brez bančne podpore morali zdaj prepustiti konkurenčnim družbam. Še vedno pa ostaja odprto vprašanje glede bančnih garancij za posle, za katere se bo Trimo potegoval v prihodnjih letih. Po projekcijah, ki jih je za banke pripravil PWC, naj bi Skupina Trimo po končani finančni sanaciji ponovno dosegala rast poslovanja, ki pa brez bančnih garancij ni izvedljiva. Toda za dolgoročno finančno in poslovno sanacijo zgolj podaljšanje posojil in bančne garancije ne bodo dovolj. Trimo bo namreč poleg tega potreboval tudi dodatni kapital, čeprav za zdaj še ni znano, ali bo tega družbi zagotovil strateški investitor ali banke, ki bi v kapital družbe pretvorile del svojih posojil. Koliko dodatnega kapitala bo Trimo potreboval, v Trimu včeraj niso želeli pojasniti. Prav tako z izjemo prihodkov (ti so se lani znižali za pet odstotkov, na 96 milijonov evrov) v družbi ne razkrivajo preostalih podatkov o lanskoletnem poslovanju. Po za zdaj še neuradnih informacijah je Skupina Trimo zaradi visokih oblikovanih oslabitev lani poslovala z izgubo, medtem ko naj bi se dobičkonosnost poslovanja kljub temu nekoliko izboljšala. Eno največjih bremen Trima je zlasti njegova hčerinska družba v Srbiji, ki ima posojila najeta v evrih, prihodke pa ustvarja v dinarjih in ima tako zaradi neugodnih gibanj na valutnih trgih visoko izgubo.", "title": "Še tri mesece za končni dogovor", "keywords": "gospodarstvo;ekonomija", "lang": "slovenian"}
{"body": "V hrupnem Dubaju vlada tišina. Velikanska gradbišča so prazna. Bleščeča metropola v Perzijskem zalivu ima prazno blagajno. Nova slaba novica umetni arhipelagi se dobesedno potapljajo. Temni oblaki nad Dubajem dolgovi z devetimi ničlami. Novi svet in Palma pa se potapljata. Plakati gospodarja Mohammeda bin Raschida Al Maktuma sicer še vedno krasijo vsako ulico, a so se mu na plakatih pridružili šejki iz sosednjega emirata Abu Dhabija. Prav ti bi naj zdaj razvezali mošnjičke in pomagali obubožanemu mestu, ki ga turisti, delavci in investitorji množično zapuščajo, nazaj na noge. Optimizem je pretiran. Sosedje bodo pomagali izpeljati projekte, ki bodo koristili njim. Predvsem infrastrukturo, da bodo gradili hotele in zabaviščne parke, pa ni pričakovati, meni Peter Göpfrich iz gospodarske zbornice Združenih arabskih emiratov. Dubaj, ki je sicer znan predvsem po neverjetnih gradbenih podvigih, pa se medtem spreminja v Mallorco bližnjega vzhoda, menijo poznavalci. Luksuzni hoteli celo takšni s sedmimi zvezdicami so želeli bogate in slavne goste, zdaj pa s ponudbami za 10 € boste lahko spili in pojedli, vse kar lahko vabijo Evropejce srednjega razreda. Se pa utegne gospodarska kriza za Dubaj že kmalu spremeniti v le drugi največji problem. Poglejte posnetke, ki so nastali na mednarodni vesoljski postaji in dokazujejo, da se sredi morja umetno zgrajeni otočki dobesedno potapljajo.", "title": "Dubaj se potaplja finančno in dobesedno!", "keywords": "Dubaj;kriza;bankrot;narava;arhipelag", "lang": "slovenian"}
{"body": "Število brezposelnih se je novembra v ZDA povečalo za 39.000, kar je manj od pričakovanega, a hkrati pomeni, da bo visoka stopnja brezposelnosti še naprej onemogočala hitrejše okrevanje gospodarstva. Po podatkih ameriškega ministrstva za delo je bilo v minulem mesecu v privatnem sektorju ustvarjenih 50.000 delovnih mest več kot pa ukinjenih. Kljub temu je skupna brezposelnost porasla na 9,8 odstotka, na najvišjo stopnjo v sedmih mesecih. Španska vlada sprejela varčevalni program Španska vlada Joseja Luisa Rodrigueza Zapatera je potrdila paket varčevalnih ukrepov in gospodarskih spodbud, s katerimi želi spodbuditi gospodarsko rast in znižati proračunsko porabo. Namen ukrepov ob že omenjenih je tudi pomiritev vlagateljev, ki niso prepričani, da lahko Španija ubeži usodi Grčije in Irske. Vlada načrtuje prodajo skoraj tretjinskega deleža državne loterije, ki je imela lani kljub svetovni gospodarski krizi 2,99 milijarde evrov čistega dobička. Ukrepi predvidevajo tudi delno privatizacijo letališč, znižanje nadomestil za brezposelnost in znižanje davkov za mala in srednje velika podjetja. Skrivnostni trgovec kupuje štiri petine vsega bakra Na londonski borzi barvnih kovin (LME) neznan trgovec že od minulega tedna kupuje po 80 odstotkov prodanega bakra. Pravila borze določajo, da mora nekdo, ki pokupi med 50 in 80 odstotki bakra, tega posoditi drugim trgovcem in s tem vzdrževati likvidnost. Nihče pa ne sme kupiti več kot 90 odstotkov razpoložljivega bakra. Skrivnostni trgovec tako svoj baker trenutno posoja po 0,5 odstotka višji ceni od tržne. Cena bakra se je sicer včeraj gibala okoli 8720 dolarjev na metrično tono, sredi novembra pa je bil dosežen rekord pri 8966 dolarjih. Nemška centralna banka z bolj konservativno napovedjo kot ECB Nemška centralna banka Bundesbank je včeraj napovedala, da bo nemški bruto domači proizvod (BDP) letos 3,6 odstotka višji kot lani. Če se bo to uresničilo, bo to najvišja rast po združitvi Nemčije leta 1990. Nemška gospodarska rast sicer še naprej temelji na močnem izvozu, to pa naj bi po pričakovanjih spodbudilo tudi notranje povpraševanje, drugi steber gospodarske rasti. Nemčija naj bi tako v prihodnjem letu imela dvoodstotno rast, leto kasneje pa 1,5-odstotno rast. Ocene centralne banke so nekoliko bolj konservativne kot tiste, ki jih je za Nemčijo podala evropska komisija. Ta je namreč napovedala 3,7-odstotno rast za leto 2010, 2,2-odstotno rast v letu 2011 in dvoodstotno rast v letu 2012. Samsung z novim direktorjem Južnokorejski velikan Samsung Electronics je za predsednika družbe imenoval Jaya Y. Leeja, sina predsednika upravnega odbora te družbe, Leeja Kun-Heeja. Dvainštiridesetletni Jay Y. Lee je bil pred tem izvršni podpredsednik, v prihodnje pa bo še naprej opravljal tudi vlogo glavnega poslovnega direktorja. Cena delnic družbe je posledično včeraj poskočila na rekordno raven 894.000 wonov (785 dolarjev). Dosedanji predsednik in glavni izvršni direktor družbe Choi Gee-Sung bo ostal glavni izvršni direktor, poleg tega pa je dobil še položaj podpredsednika upravnega odbora. Pripravil Jan Bratanič", "title": "ZDA: brezposelnost višja pri 9,8 odstotka", "keywords": "gospodarstvo;ekonomija", "lang": "slovenian"}
{"body": "V Sloveniji je bilo v letošnjem četrtletju največ prostih delovnih mest v gradbeništvu. Največ prostih delovnih mest je v gradbeništvu. V Sloveniji je bilo v tretjem letošnjem četrtletju v povprečju 9531 prostih delovnih mest. Največje število prostih delovnih mest je bilo v predelovalnih dejavnostih, in sicer 2043, medtem ko je bila najvišja stopnja prostih delovnih mest, 2,3 odstotka, zabeležena v dejavnosti gradbeništva, so sporočili iz državnega statističnega urada. V tretjem četrtletju je bila stopnja prostih delovnih mest 1,2-odstotna, kar je enako kot v prejšnjem četrtletju. Najvišja stopnja prostih delovnih mest je bila zabeležena v gradbeništvu, in sicer 2,3-odstotna, vendar se je ta glede na prejšnje četrtletje v tej dejavnosti zmanjšala za 0,6 odstotne točke. V poslovnih subjektih oziroma v njihovih enotah, ki imajo več kot 10 zaposlenih oseb, je ta stopnja znašala 1,1 odstotka, kar prav tako enako kot v drugem četrtletju letošnjega leta. V nasprotju s prostimi delovnimi mesti, katerih število iz četrtletja v četrtletje niha, je pri zasedenih delovnih mestih opazen trend stalnega zviševanja števila zasedenih delovnih mest. V povprečju je bilo tako v tem četrtletju 815.675 zasedenih delovnih mest, kar je 4307 več kot v drugem četrtletju. Največji porast števila zasedenih delovnih mest je bil glede na četrtletje prej tudi tokrat zabeležen v dejavnosti gradbeništva, in sicer za 3181, to število pa je v povprečju znašalo 79.959. Padec delovnih mest v izobraževanju Padec števila zasedenih delovnih mest je v državi zabeležila dejavnost izobraževanja, in sicer za 1124 glede na predhodno četrtletje. To je povsem sezonski pojav, saj je tretje četrtletje leta čas šolskih počitnic, ko se v dejavnosti izobraževanja končajo predvsem tista delovna razmerja, ki so bila sklenjena za določen čas, so navedli v uradu. Največ prostih delovnih mest je bilo kot običajno razpisanih v predelovalnih dejavnostih, in sicer 2043. Sledila je dejavnost gradbeništvo s 1876 prostimi delovnimi mesti, vendar pa se je v tej dejavnosti glede na prejšnje četrtletje zmanjšalo število prostih delovnih mest za 392, so še sporočili iz statističnega urada.", "title": "Največ povpraševanja po gradbenikih", "keywords": "delavci;gradbeništvo", "lang": "slovenian"}
{"body": "Zdravniška zbornica je ponovno uvedla postopek morebitnega odvzema licence pediatrinji Zlatki Kanič. Ponovno bo opravila le ustno obravnavo, in sicer še pred koncem poletja. Zdravniška zbornica je pediatrinji Zlatki Kanič, ki je v Univerzitetnem kliničnem centru Maribor zdravila Bora Nekrepa, 18. januarja že odvzela licenco za dva meseca, a je ministrstvo za zdravje 25. maja ugodilo pritožbi zdravnice, zaradi procesnih napak v postopku odločbo odpravilo in zadevo zbornici vrnilo v ponovno odločanje. Ministrstvo je takrat tudi izrazilo pričakovanje, da bo zbornica takoj pristopila k ponovnemu odločanju v tem primeru. Zbornica bo v upravnem postopku po uradni dolžnosti ponovila ustno obravnavo, pojasnjuje predsednica zbornice Gordana Živčec Kalan. Tako bo Kaničeva imela možnost, da bo njen pooblaščenec sodeloval pri obravnavi in bo lahko postavljal vprašanja izvedencem in pričam. Poleg tega bodo Kaničevo v postopku dodatno seznanili, da se je dolžna izjaviti oziroma se ni dolžna izjaviti, če bi jo njena izjava obremenila, ter tudi, da je dolžna ves čas govoriti resnico. Pričala bosta tudi Borova starša Kot priči bodo k obravnavi ponovno povabili tudi starša Bora Nekrepa, čeprav se obravnav v okviru prvega postopka nista udeleževala. Tudi v ponovljenem postopku bo sodeloval izvedenec iz tujine. Po besedah Živčec Kalanove so danes na zbornici že pristopili k usklajevanju datuma za ustno obravnavo. Ko bodo izvedeli za prvi možni termin, ki ga bo izvedenec imel na voljo za obravnavo, bodo slednjo razpisali. Živčec Kalanova pričakuje, da bo to še pred koncem poletja. Mnenja inštituta ne želijo razkriti Pred ponovno uvedbo postopka je sicer zbornica zaprosila inštitut za javno upravo za dodatno pravno mnenje. Danes je inštitut zbornici to mnenje tudi poslal. V zbornici pravnega mnenja ne želijo razkriti, saj to zadeva samo stranko v postopku. A se je, kot pojasnjuje Živčec Kalanova, zbornica na podlagi tega mnenja in vseh dejstev, ki so bila pri tem postopku že ugotovljena, odločila ponoviti ustno obravnavo. Pooblastilo Penku velja Ministrstvo za zdravje je ob odločbi, s katero je odpravilo začasen odvzem licence Kaničevi, tudi izdalo odločbo, s katero je odpravilo sklep zbornice, da odvetnik Boštjan Penko s pooblastilom, ki se uporablja v kazenskih zadevah, ne more zastopati Kaničeve. Penko je namreč v postopku zdravniški zbornici predložil sodno pooblastilo o zastopanju stranke. Ker pa primer na zbornici vodijo po upravnem postopku, so zahtevali pooblastilo skladno z zakonom o splošnem upravnem postopku in ne po kazenskem zakoniku. Zbornica bo sedaj sicer Penka povabila k obravnavi na osnovi tega pooblastila. A predsednica zbornice poudarja, da je pooblaščenec Kaničeve Boštjan Penko ves čas vedel, kdaj bodo ustne obravnave, pa se jih ni udeležil in je s tem povzročil omenjeno postopkovno nepravilnost. \"Penko nagaja\"", "title": "Ponovni postopek odvzema licence", "keywords": "nekrep;kanič;živčec kalan", "lang": "slovenian"}
{"body": "Ljubljana - Cetis, ki je vložil zahtevek za revizijo, ker je Dars za izdelavo vinjet izbral slovensko-češko družbo Riko-Optaglio, se na zavrnitev zahtevka s strani Darsa ne bo pritožil. \"Na zavrnjen zahtevek se ne bomo pritožili, ker ne želimo ovirati postopka uvedbe vinjet,“ je povedala glavna direktorica Cetisa Simona Potočnik. V Darsu so povedali, da bi moral Cetis pritožbo vložiti do sobote. Če se to zares ni zgodilo - počakati morajo še na današnjo pošto -, bodo pri državni revizijski komisiji umaknili predlog, naj mu kljub temu, da je Cetis vložil zahtevo za revizijo zoper njegovo izbiro izdelovalca vinjet, dovoli podpis pogodbe z izbranim izvajalcem. Če Dars predloga ne bo umaknil, bo komisija do konca današnjega dne sprejela sklep o predlogu, je povedal predsednik Državne revizijske komisije za revizijo postopkov oddaje javnih naročil Samo Červek. Če pa Cetis zares ni nadaljeval postopka, se šteje, da je zahtevek umaknjen in da je Darsov predlog brezpredmeten, je danes dejal Červek. Na konec zapleta glede uvedbe vinjet v Sloveniji je že v petek nakazal minister za promet Radovan Žerjav. Ob petkovem odprtju avtocestnega odseka Pesnica-Lenart je na vprašanje, ali bodo vinjete do 1. julija, ko bo Slovenija uvedla sistem cestninjenja z vinjetami, natisnjene, odgovoril, da bodo natisnjene že kakšnih 15 dni prej.***Video: Žerjav: Letna vinjeta bo stala 55, polletna pa 35 evrov******Video: Primož Cirman: Pri vinjetah ne gre za avtonomno odločitev prometnega ministrstva, temveč za dekret z vrha vlade***", "title": "Preobrat pri tiskanju vinjet: Cetis se je (vendarle) umaknil iz boja za tiskanje vinjet", "keywords": "gospodarstvo;ekonomija", "lang": "slovenian"}
{"body": "Preveč naj bi plačali glavnemu izvajalcu, ki del ni opravil Lutkovno gledališče v Mariboru so odprli tik pred lokalnimi volitvami in za njegovo dokončanje naj bi podizvajalce pomagala pridobivati kar sama občina. Kljub temu na plačilo še čakajo. MTB - glavni izvajalec del pri enem najpomembnejših projektov mariborskega župana Franca Kanglerja v preteklem mandatu - je zašel v težave in verjetno ne bi dokončal objekta pred volitvami. Zato naj bi podizvajalcem za plačilo jamčila kar Mestna občina Maribor, je za TV Slovenija poročala Gabrijela Milošič. MTB je bil tik pred stečajem Podjetji MKS ključavničarstvo iz Slovenske Bistrice in ljubljanski Coston namreč z mariborskim gradbenim podjetjem MTB pri zaključnih delih na Lutkovnem gledališču nista želeli sodelovati, saj je bil MTB tik pred prisilno poravnavo. Šele po pisnih zagotovilih občine, da bo račune poravnala sama, sta podizvajalca delo sprejela. Tako zagotovilo je dobilo tudi podjetje Stol - pisarniški stoli. Zdaj jim preostane le še sodna pot Podizvajalci pravijo, da se je z zaključnimi deli mudilo, saj se je župan Kangler s tem dosežkom želel pohvaliti pred lokalnimi volitvami. A za plačilo obrtnikov je nato denarja zmanjkalo. Zmanjkalo je zato, ker je občina Maribor predčasno in preveč plačala MTB-ju za dela, ki jih ni opravil, zatrjuje Anton Strelec iz MKS ključavničarstva. Zdaj podizvajalcem ne preostane drugega, kot da se po pravično plačilo odpravijo iskat na sodišče. Kangler je namreč prepričan, da s podizvajalci nima nič, pravi Strelec.", "title": "Mariborska občina jamčila za plačilo, a so podizvajalci ostali brez", "keywords": "Gospodarstvo", "lang": "slovenian"}
{"body": "Sindikat SKEI je kljub neuspešnim pogajanjem preklical napovedano opozorilno stavko. Nov pogajalski predlog pa bo vseboval dvig vseh plač in dvig regresa za letni dopust. Stavke za zdaj ne bo. Sindikat SKEI je po proučitvi rezultatov pogajanj za vse tri kolektivne pogodbe preklical za sredo napovedano opozorilno stavko. Kot je pojasnila predsednica sindikata Lidija Jerkič, so se tako odločili zaradi neuspešnih pogajanj za najnižje osnovne plače in regres za leto 2012. Republiški odbor omenjenega sindikata je po neuspešnih pogajanjih že umaknil predloge za pogajanja v dejavnostih elektroindustrije in kovinskih materialov ter livarn, medtem ko za dejavnost kovinske industrije še čaka na odločitev Združenja delodajalcev Slovenije. Zaradi izrazito podcenjujočega odnosa delodajalskih organizacij do zaposlenih v naših panogah smo se odločili, da pripravimo nov predlog za pogajanja. V njem bomo predlagali dvig vseh, ne več le osnovnih plač za vse delavce, dvig regresa za letni dopust v višini 830 evrov, določitev minimalne izplačane plače v dejavnostih nad višino določeno z zakonom o minimalni plači, je napovedala Jerkičeva. To pa še ni vse, saj bodo v pogajanjih zahtevali tudi izplačilo enkratnega zneska kot kompenzacijo zaradi inflacije v letih 2011 in 2012, glede na potek pogajanj za spremembe zakonov s področja trga dela pa bodo v pogajanja vključili tudi zahteve s tega področja. V sindikatu SKEI še ocenjujejo, da ne morejo več dopuščati manipulacij delodajalcev, ki blokirajo pogajanja na ravni dejavnosti z dogovori v podjetjih, na ravni dejavnosti pa ponujajo minimalne dvige, saj to vodi v razkroj pogajanj na ravni države. To bo po besedah Jerkičeve dolgoročno pripeljalo do prenehanja kolektivnih pogodb dejavnosti in prosti lov delodajalcev po podjetjih. Kot je še povedala, bodo zdaj najprej izvedli zbiranje podpisov med člani kot podporo stavkovnemu gibanju v nadaljevanju pogajanj, ob tem pa bodo po stališča in za dodatno motivacijo šli neposredno med zaposlene. Sindikat namerava počakati na podatke o poslovanju še za tretje trimesečje, nato pa bodo vsaj do konca novembra pripravili nova pogajalska izhodišča. Sicer pa tokratni sklep po besedah Jerkičeve ne pomeni, da so delodajalci za letos dobili odpustek, samo na drugačen način želijo priti do iste stvari.", "title": "Kljub neuspešnim pogajanjem stavke ne bo", "keywords": "sindikat;skei;pogajanje;stavka;plača", "lang": "slovenian"}
{"body": "Nafta ruši vse pred seboj Telekomove delnice so se pocenile četrtič v zadnjih petih dneh, tokrat za 2,2 odstotka. Posli so se sklepali najnižje v zadnjih dveh mesecih. Dnevni minimum Telekoma, s katerim je bilo le za 0,375 milijona evrov prometa, je znašal 434,1 evra. Enotni tečaj se je izoblikoval pri 440 evrih. Očitno vlagatelji ocenjujejo, da državi ne bo uspelo s prevzemno premijo prodati deleža v Telekomu. Več kot dva odstotka cenejše so Istrabenzove, več kot odstotek Petrolove zadnji posli so se sklepali pri 930 evrih in zelo malo prometne Gorenjeve delnice. PIX se je dobro držal Omembe vredna rast je uspela le Aerodromu, ki se je podražil za odstotek. Slovenski borzni indeks 11.614 točk se je po treh plusih znižal za 0,9 odstotka. Na prostem trgu je Helios padel za 3,3 odstotka, na 1.500 EUR. Indeks PIX 6.934 točk se je le simbolično znižal, potem ko se je Zlata moneta II podražila za več kot štiri odstotke. Krona holding je ob dveh sklenjenih poslih poskočila za 12 odstotkov. Polom telefonistov Ericssonovo opozorilo, da dobiček v tretjem četrtletju ne bo dosegel pričakovanj, je ceno delnic švedskega proizvajalca telefonov zbil kar za 24 odstotkov, na udaru pa so bile tudi delnice Nokie in Philipsa. Vseevropski indeks FTSEurofirst 300 1.576 točk se je znižal za 0,7 odstotka in padel najnižje v zadnjih osmih trgovalnih dneh. Tudi bančne delnice so precej izgubile, na pozitivni strani pa so izstopala naftna podjetja. Nafta ruši vse pred seboj V ZDA v torek ni bilo dosti bolje. Dow Jones 13.912 točk se je znižal za pol odstotka, podobno tudi Nasdaq 2.763 točk. Skrbi, da je nekaj podjetij razočaralo z objavo četrtletnih dobičkov. Na srečo sta po trgovanju dobre rezultate sporočila Yahoo in Intel, kar vliva upanje na sredin preobrat. Cena nafte je zaradi napetih razmer na severu Iraka poskočila za tri odstotke, nad 88 dolarjev.", "title": "Telekom zadnje dni ni popularen", "keywords": "borza;komentar", "lang": "slovenian"}
{"body": "Juan v zadnjih mesecih le malenkost pridobil vrednost ZDA so prestavile objavo poročila o manipulatorjih valut. Evropski komisar za denarne in gospodarske zadeve je medtem Kitajsko pozval, naj juanu pusti, da se okrepi. Nujno je, da Kitajska dovoli juanu, da se okrepi glede na valute njenih glavnih trgovinskih partneric, med katerimi je tudi Evropska unija, je Olli Rehn dejal v pogovoru za finsko televizijsko postajo YLE. Ameriško finančno ministrstvo je preložilo objavo poročila o tem, ali katera izmed ameriških trgovinskih partneric manipulira z nacionalno valuto, v katerem naj bi po pričakovanjih Kitajsko označila za manipulatorko valut. Objavo poročila so preložili, ker želijo izkoristiti priložnost, da na zasedanju skupine G20 dosežejo napredek pri pomembnih izzivih za trdnejšo in bolj uravnoteženo rast , objavili pa naj bi ga novembra, po zasedanju skupine G20 v Seulu. Kitajsko manipuliranja obsodili leta 1994 Newyorški demokratski senator Charles Schumer, eden najostrejših kritikov kitajske valutne politike, je v svoji kritiki odločitve dejal, da administracija zdravi simptome, ne pa bolezni. Napovedal je, da bo kongres še letos ukrepal, s podporo administracije predsednika Baracka Obame ali brez nje. Ministrstvo dvakrat na leto pripravi poročilo o valutnih praksah svojih največjih trgovinskih partneric. Zadnje poročilo, ki je bilo predvideno za april, je bilo odloženo za tri mesece in kljub že dalj časa trajajočem sporu s Kitajsko te azijske države ni imenovalo za manipulatorko valut . ZDA Kitajske tega niso obsodile že od leta 1994 in administracije Billa Clintona. Zaradi podcenjenega juana ob dva milijona delovnih mest Številni analitiki verjamejo, da Kitajska namenoma ohranja nizko vrednost juana, da tako krepi cenovno konkurenčnost svojega izvoza. Podcenjena vrednost juana v primerjavi z dolarjem omogoča kitajskim podjetjem cenejši izvoz v ZDA in obratno. V Washingtonu so prepričani, da je tečaj juana za od 25 do 40 odstotkov podcenjen, kar naj bi ZDA v zadnjih letih stalo okoli dva milijona delovnih mest. Kitajska se brani, češ da naj ZDA šibkega juana ne uporabljajo kot izgovor za svoje gospodarske težave, in napoveduje, da bo nadaljevala reformo svoje valutne politike, a v svojem tempu, glede na kitajski gospodarski položaj. V zameno za močnejšo valuto - močnejša vloga v IMF-u V začetku leta je Kitajska obljubila fleksibilnejšo valutno politiko, a je juan le malenkostno pridobil vrednost. Juan se je od junija okrepil za 2,6 odstotka, kitajska centralna banka pa je v petek tečaj juana določila pri 6,6497 dolarja, kar je najviše po juniju. Tako imenovana valutna vojna je bila glavna tema letošnjih zasedanj Mednarodnega denarnega sklada IMF in Svetovne banke. Razvite države na čelu z ZDA so Kitajsko opozarjale, da bo dobila več vpliva v mednarodni finančni politiki le z bolj odgovornim vedenjem oziroma da mora podražiti valuto, če želi več besede v IMF-u. Vojna valut naj bi bila tudi glavna tema na prihajajočem vrhu skupine G20.", "title": "EU se pridružuje zahtevi ZDA Kitajska naj podraži juan", "keywords": "Svet;Gospodarstvo", "lang": "slovenian"}
{"body": "Ljubljana - Vlada se je odločila za prekinitev današnje dopisne seje, v okviru katere naj bi se seznanila z gradivom o imenovanju v.d. direktorja Agencije za trg vrednostnih papirjev (ATVP), so sporočili iz urada vlade za komuniciranje in dodali, da je bila seja prekinjena v skladu s poslovnikom. Hkrati se je vlada odločila, da se ta točka uvrsti na današnjo sejo komisije za administrativne zadeve in imenovanja in na prvo naslednjo redno sejo vlade, ki bo v četrtek. Kot je znano, svet agencije vladi predlaga imenovanje Damjana Žuglja za v.d. direktorja agencije. Prav Žugelj je sicer bil dosedanji direktor ATVP, vendar te funkcije od četrtka ne opravlja več. Kot so tedaj sporočili z ministrstva za finance, preučujejo sodbo sodišča in pravne posledice, ki izhajajo iz nje, po informacijah, ki jih imajo, pa ATVP \"trenutno vodijo agencijo namestniki, ki imajo ustrezna zakonska pooblastila\". Upravno sodišče je s sodbo razveljavilo lanski sklep vlade o imenovanju Žuglja za direktorja ATVP in zadevo vrnilo v ponovno odločanje uradniškemu svetu oziroma vladi. Kot so sporočili iz ATVP, je sodišče takšno odločitev sprejelo zaradi formalnih razlogov in ni vsebinsko presojalo vprašanja izpolnjevanja pogoja delovnih izkušenj Žuglja za opravljanje funkcije direktorja. Svet agencije pa se je za to, da za v.d. direktorja predlaga prav Žuglja, odločil ob upoštevanju potencialne finančne obveznosti ATVP v času finančne krize, povezane s prenehanjem funkcije oz. delovnega razmerja direktorja ATVP iz nekrivdnih razlogov.", "title": "Vlada prekinila dopisno sejo o v.d. direktorja ATVP", "keywords": "gospodarstvo;ekonomija", "lang": "slovenian"}
{"body": "DZ sprejel celo kopico zakonov Poslanci so sprejeli zakon o odvzemu nezakonito pridobljenega premoženja, spremembe zakonov o gospodarskih družbah, osnovni šoli in množičnem vrednotenju nepremičnin ter dopolnili seznam podjetij, ki se bodo prodala. DZ nadaljuje zadnjo redno sejo pred razpustitvijo. Poslanci so tako sprejeli novelo zakona o gospodarskih družbah, s katero se bo solastnikom insolventnih podjetij onemogočilo ustanavljanje novih podjetij. Cilj novele zakona, ki jo je predlagala skupina poslancev z Radovanom Žerjavom SLS na čelu, je preprečiti ustanavljanje, vodenje in nadziranje družb osebam, ki so bili družbeniki, delničarji z več kot 25-odstotnim lastniškim deležem ali člani poslovodstva ali nadzornega organa družbe, nad katero je bil začet postopek zaradi insolventnosti ali prisilnega prenehanja oz. so imele takšen status v družbi največ dve leti pred tem. Omejitev ustanavljanja, nadziranja in vodenja družb bo prenehala po 10 letih od konca tistega od začetih postopkov, na podlagi katerega je začela veljati, določa novela zakona, ki jo je DZ sprejel s 65 glasovi za in štirimi proti. Finančna preiskava za pet let nazaj DZ je s 54 glasovi za in enim proti sprejel zakon o odvzemu nezakonito pridobljenega premoženja, ki uvaja t. i. finančno preiskavo, omogoča pa tudi začasen in trajen odvzem nezakonito pridobljenega premoženja. Zakon organom pregona ob sum, da je bilo premoženje pridobljeno nezakonito, omogoča finančno preiskavo za pet let nazaj. Z 49 glasovi za in štirimi proti pa so poslanci sprejeli še novelo zakona o kazenskem postopku, ki naj bi pospešila sodne obravnave v kazenskih zadevah. Na predobravnavnem naroku se bo namreč obsojenec lahko izjasnil, ali krivdo prizna ali ne, od česar je odvisen nadaljnji potek postopka, ki bo lahko tako tekel hitreje. Z možnostjo dogovora o priznanju krivde pa naj bi se prav tako skrajšali določeni postopki. Poleg deleža v Siju na prodaj tudi tisti v Adrii Poslanci so podprli tudi razširjen program prodaje državnega premoženja za leti 2010 in 2011 - seznam podjetij oz. deležev v podjetjih je dopolnjen z deleži v Slovenski industriji jekla, Adrii Airways in treh energetskih družbah - gre za Energetiko Črnomelj, Ekoen ter Toplotno oskrbo. Opcijske ponudbe za prodajo približno 49-odstotnih deležev v omenjenih treh družbah namreč potečejo konec tega leta. Ob tem je vlada v program vključila še 25-odstotni delež v skupini Sij Slovenska industrija jekla, za katerega se opcija izteče v prvem četrtletju 2012. Na prodaj bo tudi delež v Adrii Airways, kjer ima država, potem ko je družbo dokapitalizirala s stvarnimi vložki v višini 19,7 milijona evrov konverzija terjatev bank in s 50 milijoni evrov v denarju, okoli 70,6-odstotni delež.", "title": "S finančno preiskavo bo mogoče odvzeti nezakonito pridobljeno premoženje", "keywords": "Slovenija;Gospodarstvo", "lang": "slovenian"}
{"body": "Vzdrževalci so pred prihodom kriminalistov v bazen metali nevtralizatorje klora, trdi bralec. Thermana: To so natolcevanja. Očitno bi nekdo rad škodoval naši firmi. Strokovnjaki so v okviru kriminalistične preiskave ugotovili, da je bila za izpust klora kriva tehnična napaka, ki pa so jo danes odpravili, so sporočili s kopališča Thermane Laško. Zaradi preiskave so bili vsi zunanji in notranji bazeni v Thermani danes zaprti, jutri pa bo Termalni Center spet normalno obratoval. Vodja tehničnih služb Irenca Ocvirk nam je potrdila, da so v preiskavi sodelovali tudi sodni izvedenci, ki so jih k postopku povabili kriminalisti. Preiskava je po njenih besedah za zdaj zaključena. Meritve v bazenu, v katerem je prišlo do prekomernega izpusta klora, so po navedbah Ocvirkove pokazale, da stopnja preseženosti ni bila taka, da bi lahko vplivala na zdravje preostalih kopalcev, nevarna naj bi bila le za otorke, ki so bili v neposredni bližini izpusta. V uredništvo smo medtem prejeli pismo z očitkom, da so trditve Termalnega centra glede koncentracije klora v bazenu zavajajoče. „Preden so prišli kriminalisti, so vzdrževalci v bazen zmetali nekaj nevtralizatorja klora,“ je zapisano v pismu. „To so natolcevanja, nepreverjen podatek,“ na očitke odgovarja Ocvirkvova. „Očitno bi nekdo rad škodoval naši firmi s takimi izjavami,“ pravi vodja tehničnih služb in zagotavlja, da ves čas skrbijo za varno kopanje pod nadzorstvom zavoda za zdravstveno varstvo in pristojnih služb. Vsi štirje otroci so dobro „Otroci so v dobrem stanju, so izven življenjske nevarnosti, danes pa jih gremo tudi mi obiskat,“ je za že dopoldan povedal direktor Thermane Roman Matek. Tudi iz celjske bolnišnice so sporočili, da je z otroki vse v redu: \"Sporočamo vam, da je bil danes zjutraj, v soboto 30. 10. 2010, en otrok že odpuščen v domačo oskrbo, druga dva pa bosta predvidoma v domačo oskrbo odpuščena še danes,“ so povedali zjutraj. Ali sta bila ta dva otroka iz bolnišnice danes tudi dejansko odpuščena, nam do večera ni uspelo izvedeti. Včeraj okrog 12. ure je v zunanjem bazenu Thermane prišlo do prekomernega izpusta klora, zaradi česar so morali štiri otroke, ki so bili v bazenu prepeljati v bolnišnico v Celju. Enega so nato s helikopterjem prepeljali na intenzivni oddelek Univerzitetnega kliničnega centra Ljubljana. Čeprav je bil sprva v kritičnem stanju, je zdaj, kot rečeno, dobro.", "title": "Bazen bo jutri odprt", "keywords": "thermana;mesto", "lang": "slovenian"}
{"body": "Ljubljana - Ključni, 10,77-odstotni lastniški delež Term Čatež ima novega lastnika. Družba Center naložbe, ki je blizu Pivovarne Laško, je namreč omenjeni paket delnic, ki je na zadnjih dveh skupščinah Term Čatež tehtnico v lastniškem spopadu z DZS nagnil na stran državnih lastnikov, prodala podjetju Rent A. Iz javno dostopnih listin ni razvidno, kdo je lastnik podjetja, ki je imelo lani za dva milijona evrov negativnega kapitala, za delnice, ki so bile še pred meseci v lasti avstrijske Erste Bank, pa bi moralo po včerajšnjem enotnem tečaju odšteti kar 20,2 milijona evrov. Opozoriti pa velja, da sta dva od treh članov nadzornega sveta Rent A (Andrej Vodušek in Boštjan Protner) tudi člana uprave radijske mreže Infonet, ki je v lasti Lea Oblaka. Slednji poslovno že več let sodeluje tako z DZS kot z državo. Z družbo, ki jo vodi Bojan Petan, je tako pred časom načrtoval širitev radijske mreže v države nekdanje Jugoslavije, pred meseci pa je državnim Triglav Naložbam prepustil štirideset odstotkov lastništva Info TV. \"Vse, kar ta trenutek vem, je, da zahtevamo izredno skupščino Term, na kateri bomo odločali o umiku lastnih delnic. DZS ni kupec deleža od Centra Naložb, kar se iz delniške knjige jasno vidi,\" je včeraj dejal Bojan Petan. Na vprašanje, kdo stoji za družbo Rent A, pa je odgovoril, da tega ne ve. Minister za gospodarstvo Andrej Vizjak najnovejših lastniških sprememb v Termah Čatež ni želel komentirati. Prav tako nam ni uspelo priklicati novega predsednika uprave Rent A Vojislava Ignjića. Mimogrede, njegovo podjetje Invest Consulting $amp, Co. deluje na istem naslovu kot podjetje Nisa, katero je v lasti Marka Ignjića, ki je pred dnevi od DZS kupilo 2,51 odstotka Term Čatež. DZS ima tako uradno v lasti \"le še\" 21,25 odstotka družbe, že pred dobrim mesecem dni pa je Kadu poslala ponudbo v višini 41,4 milijona evrov oziroma 350 evrov za delnico za nakup 19,78 odstotka Term Čatež. \"Ponudba se je že iztekla, za zdaj pa še nismo bili obveščeni o njenem morebitnem podaljšanju,\" so nam pojasnili na Kadu, ki ga vodi Tomaž Toplak. Ključi do zmage v lastniški vojni za Terme Čatež so tako po novem v rokah podjetja Rent A, ki obvladuje skoraj 12 odstotkov družbe. Spomniti velja, da je podjetje na poletni skupščini čateške družbe, ki jo vodi Mladen Kučiš, zastopal Bogdan Pušnik, nekdanji član nadzornega sveta DZS. primoz.cirman@dnevnik.si", "title": "Laščanov ni več v Termah Čatež", "keywords": "gospodarstvo;ekonomija", "lang": "slovenian"}
{"body": "Nectar bo prevzel tudi dolgove Prodaja ajdovskega Fructala srbski družbi Nectar naj bi bila končana do konca tega tedna. Prvotno naj bi Nectar Fructal prevzel že novembra, vendar se je postopek pridobitve konkurenčnih soglasij v državah nekdanje Jugoslavije zavlekel. Nectar, ki ima sedež v Bački Palanki, je namreč moral konkurenčna soglasja pridobiti na vseh trgih, kjer nastopata obe družbi v Sloveniji, Srbiji, BiH-u, Makedoniji in Črni gori. Nectar bo prevzel tudi dolgove Najdlje je postopek trajal pri bosansko-hercegovskem varuhu konkurence, ki pa je pred dnevi Nectarju le podal soglasje. Slovenski urad za varstvo konkurence je že v začetku oktobra izdal sklep, da ne nasprotuje koncentraciji med Fructalom in Nectarjem ter da je koncentracija skladna s pravili konkurence. S prodajo 93,73-odstotnega deleža Fructala bo Pivovarna Union iztržila 35,3 milijona evrov, Nectar pa bo prevzel tudi dolgove ajdovske družbe. Pivovarna Laško se bo tako s prodajo pri bankah razdolžila za 48 milijonov evrov. Po končani prodaji mora Nectar objaviti prevzemno ponudbo za preostale delnice Fructala. Poudarek na blagovnih znamkah Nectar in Fructal bosta v letu 2011 konsolidirano ustvarila 140 milijonov evrov prihodkov, kar pomeni, da bo družba postala največji proizvajalec sokov in napitkov v državah nekdanje Jugoslavije, je zapisano na spletnih straneh Nectarja. Osnovni Nectarja je, da blagovnim znamkam, kot sta Fructal in Frutek, povrne stari sijaj ne le ne trgih nekdanje Jugoslavije, temveč tudi na drugih trgih. Družba bo sicer v prihodnosti veliko pozornosti namenila krepitvi blagovnih znamk Nectar, Life in Fructal. Nectar se je pri nakupu Fructala obvezal tudi, da ne bo ukinil proizvodnje v Ajdovščini in Kamniku ter da bo vlagal v razvoj sadjarstva v Sloveniji oz. bo nadaljeval Fructalovo prakso krajevnega odkupa sadja.", "title": "Fructal verjetno v lasti Nectarja še ta teden", "keywords": "Nectar;Fructal;prodaja", "lang": "slovenian"}
{"body": "NKBM. Upnica Konstruktorja stanovanja za 11 mio. prodala hčerinskemu podjetju. \"Interesent za nakup nepremičnin je bil le eden in ta je kupil vse, kar smo ponujali,\" je včeraj po uspešni dražbi stanovanj Konstruktorja povedal Silvo Zorec, stečajni upravitelj Konstruktorja Invest. Prodali za 11 milijonov V Žurnalu24 smo že pred časom napovedali, da bo najverjetnejši kupec neprodanih stanovanj v stolpnicah na območju bivšega Talisa kar ena izmed največjih upnic Konstruktorja Nova KBM. Njeno hčerinsko podjetje KBM Invest, ki ga vodi Srečko Judar, je kupilo 96 dokončanih stanovanj, 254 garažnih prostorov in celotno, še nedokončano stolpnico z 81 stanovanji. Za nepremičnine so po Zorčevih besedah odšteli okoli 11 milijonov evrov. \"Z dražbo smo zadovoljni. Konstruktor Invest ima še nekaj nepremičnin, večino zemljišč, te bomo dali kmalu na dražbo,\" je pojasnil Zorec in dodal, da so s hitro prodajo znižali stroške stečajnega postopka. Dokončana leta 2013 Stolpnica. \"Dokončana stanovanja bomo po končanih postopkih stečajnega upravitelja na Okrožnem sodišču v Mariboru ponudili na trg. Nedokončano stolpnico S3 bomo dokončali leta 2013 in stanovanja ponudili na trg že v času zaključnih del,\" so povedali na KBM Investu. Nova KBM je imela sicer po podatkih stečajnega upravitelja za 12,5 milijona evrov vpisanih hipotek na omenjene nepremičnine. Na razpis sklada? Iz KBM Investa so sporočili, da želijo stanovanja čim prej prodati končnim kupcem. Potrdili so, da bodo proučili tudi možnost prodaje Stanovanjskemu skladu Republike Slovenije. Naj spomnimo, da je ta že napovedal razpis, na katerem bodo odkupili za 40 milijonov evrov stanovanj po Sloveniji.", "title": "Stolpnice kupil KBM Invest", "keywords": "Konstruktor;stečaj;prodaja;stavbe", "lang": "slovenian"}
{"body": "Ljubljana - Vzajemno so znova obtožili mešetarjenja s podatki zavarovancev. Te naj bi po trditvah naših virov domnevno zlorabili pri pridobivanju glasov za uvrstitev na kandidatne liste pri volitvah v skupščino Vzajemne. Preiskavo informacijske pooblaščenke, ki so jo potrdili tudi v Vzajemni, naj bi spodbudil uspeh velikega števila kandidatov za članstvo v novi skupščini Vzajemne, ki so se na kandidatno listo za skupščino uvrstili z visokim in enakim številom glasov podpore. Po naših neuradnih podatkih naj bi sum vzbujal predvsem uspeh Štajerske gospodarske zbornice, kjer v petek popoldne nismo uspeli priklicati sogovornika. Je pa Štajerska gospodarska zbornica na svoji spletni strani pred časom objavila vabilo za podporo liste kandidatov štajerskih podjetij. Med vsemi 263 kandidati za skupščino Vzajemne jih kar 100 prihaja iz liste kandidatov štajerskih podjetij. V prvem starostnem razredu imajo 24 kandidatov, v drugem in tretjem starostnem razredu jih imajo po 25, v četrtem pa 26. Spomnimo, da je lahko na isti kandidatni listi kandidiralo 27 kandidatov, v posamezni starostni razred pa se je uvrstilo 54 kandidatov z največ podpore. Na Vzajemni so zanikali, da bi posredovali kakršne koli sezname članov zavarovalnice, so pa potrdili, da jih je obiskala informacijska pooblaščenka. Razlog za njen obisk je bila prijava suma \"nezakonite obdelave osebnih podatkov zavarovancev\", so pojasnili. Dodali so, da so informacijski pooblaščenki posredovali vse zahtevane podatke, z nadzorom pa je bila seznanjena tudi volilna komisija. Predsednica volilne komisije Mojca Cvetko je sicer že zatrdila, da v nobenem starostnem razredu ni prevladovala nobena lista. Kot smo pred časom že poročali, so velik uspeh pri uvrstitvi na kandidatne liste zabeležili tudi društvo malih delničarjev in predstavniki kmetov. Predstavnik malih delničarjev Rajko Stanković je namreč potrdil, da imajo skupaj s kandidati Cirila Smrkolja \"tretjino vseh kandidatov, ki so se uvrstili na listo\". Glasovanje za skupščino Vzajemne po pošti, prek spleta in na mobilnih voliščih se je končalo 1. junija, po prvih neuradnih podatkih pa je glasovalo okoli 72.500 članov zavarovalnice. Redno glasovanje bo potekalo 8. junija v poslovalnicah Vzajemne. katja.svensek@dnevnik.si", "title": "Sum zlorabe podatkov zavarovancev Vzajemne", "keywords": "gospodarstvo;ekonomija", "lang": "slovenian"}
{"body": "Ljubljana - Bivši generalni direktor Slovenskih železnic (SŽ) Matic Tasič se je odzval na očitke, ki se pojavljajo v zadnjih dneh, da se je v času njegovega vsega stodnevnega vodenja družbe razbohotilo število svetovalcev. \"S prevzemom vodenja SŽ sem nasledil 12 svetovalcev in bivša člana uprave,\" pravi Tasič. Dodaja, da njegova vizija vodenja SŽ ni predvidevala svetovalcev, je pa predvidevala dva izvršna direktorja za trženje in ekonomiko s financami. Zamenjave vodstvenih delavcev je, kot zatrjuje, izvajal z vednostjo nadzornega sveta. Tako je v družbo na primer pripeljal svetovalce Nino Mauhler (za komercialo), Roberta Bužana (za finance), Dragišo Lazarevića (za obvezne gospodarske javne službe), Matjaža Nabernika (za trženje v tovornem prometu) in Gojka Cesarja, ki je prevzel vodenje tovornega prometa. Da so prvi štirje omenjeni, poleg njiju pa še bivša člana poslovodstva Branko Omerzu in Igor Hauptman, dobili status svetovalcev, je po Tasičevih besedah krivo dejstvo, da še niso vzpostavili nove organizacije SŽ. Znano je, da je na SŽ trenutno več kot 20 svetovalcev, nadnje pa so se \"spravili\" sindikati, ki od vodstva zahtevajo, da problem velikega števila svetovalcev in bonitet, ki jih imajo (avtomobili, stanovanja...), razreši.", "title": "Tasič: Večino svetovalcev SŽ sem podedoval", "keywords": "gospodarstvo;ekonomija", "lang": "slovenian"}
{"body": "Križanič Delo nadzornikov bilo dobro Sindikat bančništva Slovenije je zgrožen nad milijonsko nagrado prvega moža NLB-ja, o kateri so razpravljali tudi v DZ-ju, prav tako pa naj ne bi šlo za osamljen primer. V sindikatu se zdi milijon evrov nagrade Marjanu Kramarju za vodenje največje slovenske banke v preteklih šestih letih težavnih tudi zaradi tega, ker sam ni imel posluha za zvišanje plač zaposlenim. Kot primer so navedli uslužbenko z 20 leti delovne dobe in 800 evri bruto plače, poroča TV Slovenija. Prav tako so v sindikatu ogorčeni, ker jim je Kramar lagal, češ da je le neznatno vpleten v financiranje tajkunov. Opozarjajo tudi, da se podobne nagrade izplačujejo tudi drugje, a konkretnih imen niso dajali. Križanič Delo nadzornikov NLB-ja bilo dobro Prav tako je nad višino Kramarjeve nagrade zgrožena tudi opozicija. Finančni minister France Križanič je na poslansko vprašanje o tem odgovoril, da podpisnik pogodbe, takratni član nadzornega sveta Anton Žunič, ni pričakoval, da bo spremenljivka, ki je glavni kazatelj uspešnosti članov uprave, tako zrasla v zadnjih letih. Prav tako podpisnik ni pričakoval, da si član uprave ne bo izplačeval nagrade in da se bo vsaj na koncu zbralo na samem njegovem odhodu. Križanič tako ni zanikal, da Kramarju pripada milijon, delo vseh nadzornikov pa ocenil kot dobro.", "title": "Bančniki zgroženi nad Kramarjevo nagrado", "keywords": "Gospodarstvo", "lang": "slovenian"}
{"body": "Ljubljana - Mednarodna organizacija Superbrands je danes na slavnostni večerji v ljubljanskem hotelu Union predstavila izbor najmočnejših blagovnih znamk v Sloveniji v minulem letu. Naziv Superbrands Slovenija 2009 je prejelo 29 najboljših znamk, so sporočili organizatorji. Izbor je opravil več kot 60-članski strokovni svet, ki je ocenili preko 900 blagovnih znamk finalistov, ter 20.000 potrošnikov, ki so za znamke glasovali prek svetovnega spleta. Naziv Superbrands Slovenija 2009 so prejele tiste znamke, ki so najbolj uspešno previharile poslovno leto 2009. Dva najpomembnejša načina aktivnega predstavljanja naziva Superbrands javnosti sta uporaba posebnega nagradnega znaka in knjiga, v kateri so objavljeni podrobni profili posameznih znamk. Knjiga bo v tiskani obliki izšla čez 15 dni, so povedali v podjetju Superbrands Adriatic. Naziv Superbrands Slovenija 2009 so prejele znamke Baby Center, Cosmopolitan, Diners, Dormeo, Ego, Elan, Grand Hotel Union, Jogi, Kalia, Kolosej, Mercator, Mobitel, Mura, Obi, Odeja, Pekarna Pečjak, Petrol, Playboy, Riko, Siol, Steklarna Rogaška, Stihl, Story, Telekom Slovenije, Tuš mobil, Vaillant, Zelene Doline, Zepter in Zlatarna Celje.", "title": "Naziv Superbrands Slovenija 2009 je prejelo 29 znamk, ki so najbolj uspešno previharile lansko poslovno leto", "keywords": "gospodarstvo;ekonomija", "lang": "slovenian"}
{"body": "Pred uvedbo nepremičninskega davka Večina članic EU-ja ima določeno obliko davka na nepremičnine in v večini je davek prihodek občin. Države imajo tudi po dva ali tri ločene nepremičninske davke. Nekatere države tako obdavčujejo zemljišča in izmed stavb le stanovanja, pri čemer so pri zemljiščih zavezanci lastniki, pri stanovanjih pa stanovalci tako ureditev ima Francija. Poleg lastnikov so zavezanci deloma tudi uporabniki ali upravitelji stavb in/ali zemljišč na Nizozemskem, Poljskem, Portugalskem in v Veliki Britaniji, deloma v Nemčiji. Nekatere članice EU-ja poleg stavb obdavčujejo samo stavbna zemljišča Bolgarija, nekatere ločeno zasebna in najemna državna zemljišča Litva, nekatere prazna zemljišča Madžarska. Nekatere imajo davek na zemljišča in stavbe za nerezidenčne namene Irska. Neka splošna vrednost je osnova Nepremičninski davek je v večini evropskih držav samo prihodek občin, v nekaterih pa je poleg občin tudi prihodek zveznih dežel Nemčija, regij in departmajev Francija, okrožij Danska in delno države Švedska. Davčna osnova je v vseh državah neka splošna ocena vrednosti nepremičnine ali letne vrednosti najemnine, pojasnjujejo na ministrstvu za finance. Dodajajo, da ni nujno, da te ocene v vseh državah odražajo tržno vrednost, čeprav praviloma metodologije v večini držav ta cilj zasledujejo. Pogosto so izračuni narejeni na nek presečni datum in nato redko ali nikoli prevrednoteni, zato so te vrednosti v državah pogosto tudi podcenjene, pravijo na ministrstvu. Davčne stopnje so po večini določene glede na to, ali je stavba stanovanjska, industrijska ali poslovna, ter glede na vrsto zemljišča kmetijsko, gozdno, stavbno. Stopnje so ponekod lahko progresivne glede na vrednost nepremičnine, ponekod pa različne glede na velikost občine. V nekaterih državah lahko občine davek oz. del davka zvišajo tudi za večkrat, npr. v Avstriji za do petkrat, v Nemčiji in Luksemburgu pa tudi za do osemkrat. Del javnih stavb ponekod izvzet Glede na primerjavo oprostitev in olajšav, ki jo je za 19 držav pripravil profesor na ljubljanski ekonomski fakulteti Ivo Lavrač, so v 16 državah nekatere nepremičnine za javne namene vsaj deloma oproščene nepremičninskih davkov. V 16 državah so plačila delno oproščene nepremičnine verskih skupnosti, zdravstvene institucije v osmih, izobraževalne ustanove v 10, spomeniki ter muzeji in galerije v sedmih, diplomatska in konzularna predstavništva pa v 15 državah. Neposredne primerjave s Slovenijo so težke, saj ima vsaka država svoje specifike, pravi Lavrač. Glede obdavčitve sakralnih objektov in javnih stavb pa pravi, da Slovenija v nobenem primeru - če te objekte obdavči ali ne -, ne bo izjema. Če je v kakšni državi Cerkev politično močna, si pač izbori ugodnejšo obravnavo. Mislim, da je koristno, da so javne zgradbe obdavčene, saj predstavljajo določeno obremenitev in strošek v prostoru ter potrebujejo večjo evidenčno in pravno urejenost, ki jo bo davek spodbudil, meni Lavrač. Če javne stavbe izločimo iz obdavčitve, dodaja, bi bilo enako, kot če javni uslužbenci ne bi plačevali dohodnine z argumentom, da gre le za prelivanje iz enega v drug državni žep. Lavrač se strinja tudi z odločitvijo, da obdavčitev zajame skoraj vse nepremičnine, sicer bi postale davčne stopnje za obdavčene nepremičnine zelo obremenilne in nepravično diferencirane. Izmed članic EU-ja davka na nepremičnine sicer nima le Malta.", "title": "Lavrač Če je v kakšni državi Cerkev politično močna, si pač izbori ugodnejšo obravnavo", "keywords": "Gospodarstvo", "lang": "slovenian"}
{"body": "Višje delovno in socialno sodišče je zavrnilo pritožbo nekdanje kriminalistke na ljubljanski policijski upravi Maje Tanasić zoper sodbo prvostopenjskega sodišča, ki je sklenilo, da je bila izredna odpoved pogodbe o zaposlitvi zakonita. Sodišče je tako pravnomočno ugotovilo, da je bila izredna odpoved zakonita. Maja Tanasić je s tožbo od ministrstva za notranje zadeve oziroma policije po sodni poti zahtevala nazaj svojo nekdanjo službo, a je sodišče sklenilo, da je upravičeno ostala brez nje, saj je presegla pooblastila in kršila zakone oziroma predpise in navodila svojega delodajalca. Naj vas spomnimo Ime Tanasićeve se je v javnosti pojavilo po ropu pošte v Kresnicah junija lani, v katerem je Blaž Ereiz ubil poštno uslužbenko Anico Likovič. Po tragediji se je v medijih razširila informacija, da je prav 30-letna kriminalistka skrivala Ereiza. Kmalu zatem je ostala brez službe, nekdanji delodajalec pa ji je kot razlog izredne odpovedi očital hujše kršitve pogodbenih in drugih obveznosti iz delovnega razmerja, ki naj bi bile imele znamenja kaznivega dejanja zlorabe uradnega položaja ali uradnih pravic. V policijskih in upravnih evidencah je namreč večkrat dostopala do podatkov, čeprav za to ni imela zakonske podlage, poleg tega je menda obstajala možnost, da je osumljencem že novembra 2010 posredovala podatke o delovanju kriminalistov. Delovno sodišče je sicer menilo, da gre zgolj za namigovanja in ne za utemeljene obtožbe, a je po drugi strani ugotovilo, da vendarle ni ravnala popolnoma pravilno. Tanasićeva je v postopku sicer zatrjevala, da je do evidenc dostopala le zaradi odrejenih ji nalog in da ni presegla pooblastil, a je sodišče menilo, da za to ni imela utemeljenega razloga. Višjih sodnikov ni prepričala Odpuščena kriminalistka višjih sodnikov delovnega in socialnega sodišča ni prepričala o razlogih, zakaj je vpogledovala v osebne podatke teh ljudi. Zato so ti prav tako kot njihovi prvostopenjski kolegi sklenili, da ni imela pravne podlage za 35 vpogledov, ki so se nanašali na osebne podatke policistov, med njimi tudi 15 takih, ki so izvajali najzahtevnejše naloge kriminalistične policije, navaja Delo. Čeprav je imela Tanasićeva kot policistka pooblastila za dostop do evidence in obdelavo podatkov iz evidenc, mora za vsak tak vpogled obstajati razlog, povezan z opravljanjem njenega dela, je po navedbah Dela poudarilo višje sodišče.", "title": "Izredna odpoved pogodbe o zaposlitvi zakonita", "keywords": "maja tanašić;rop v kresnicah;izredna odpoved", "lang": "slovenian"}
{"body": "Ljubljana - Oil Metal Company in druge družbe, povezane z razvpitim mariborskim poslovnežem Samidom Osmanovićem, ki so v letu 2010 \"izginile\" iz poslovnih registrov, Novi Ljubljanski banki (NLB) dolgujejo skoraj 60 milijonov evrov. Toliko terjatev je največja državna banka prijavila v stečajnem postopku proti pozneje najdenemu premoženju izbrisanega podjetja Z-Pproces. Gre za pravnega naslednika dveh družb - Oil Metal Company in Infinity, ki sta bili obe v lasti Osmanovića. Po dostopnih podatkih tolikšne obveznosti izvirajo iz več poslov, ki jih je Oil Metal Company izpeljal s pomočjo NLB. Osmanović je v preteklosti denimo kupil ladjedelnico v Izoli, daleč najbolj pa je odmevala prodaja sarajevskega podjetja Bosna putevi. Spomnimo, da je banka leta 2007 Osmanoviću posodila okoli 15 milijonov evrov, pri čemer posojilo ni bilo ustrezno zavarovano. Poplačilo se je potem uredilo tako, da je NLB Montavarju leta 2010 posodila 26 milijonov evrov. S tem denarjem se je najprej poplačal dolg Osmanovića do NLB, z razliko pa je Montavar od Osmanovića kupil podjetje Bosna putevi. Kasneje se je izkazalo, da je Montavar kupil mačka v žaklju, zaradi tega posla pa je moral v likvidacijo. Afera pa je konec leta 2010 odnesla celo vodilna bančnika mariborske poslovalnice NLB, Boruta Rataja, znanega iz afere Satex, in Albina Turka. Pri zahtevkih NLB do izbrisanega podjetja Z-Pproces gre tudi za terjatve, ki jih je ta prijavila v stečaju podjetja Dom-Smreka iz Maribora, ki je dolga leta trgovalo z gradbenim materialom. Njegov lastnik je bil Osmanović, še preden ga je konec leta 2009 prodal, pa je to nase prevzelo za okoli 20 milijonov evrov dolgov, v zameno pa prejelo malo vredno premoženje. NLB ima sicer terjatve do Dom-Smreke zavarovane s 86.000 kvadratnih metrov velikim zemljiščem pri Novi Gradiški na Hrvaškem, ki je po zadnjih cenitvah vredno borih 130.000 evrov. Več sreče bi lahko imela NLB v stečajnem postopku proti najdenemu premoženju Z-Pprocesa. Med njim namreč najdemo tudi 39-odstotni delež v podjetju Riosi inženiring, ki je večinski delničar Tovarne kemičnih izdelkov (TKI) Hrastnik. Njegova ocenjena vrednost znaša slabih 2,7 milijona evrov. Dodatnih nekaj sto tisoč evrov bi lahko stečajni upravitelj Drago Dubrovski iztržil s prodajo devetih nepremičnin po Sloveniji, ki so ocenjene na dobrih 700.000 evrov. Enega od stanovanj v okolici Maribora, vrednega 58.500 evrov, koristi celo sam Osmanović, ki pa je Dubrovskemu predložil neverodostojno kupoprodajno pogodbo. Na drugi strani zahtevki upnikov, med katerimi so ob NLB tudi Hypo Leasing, Nova KBM, Factor Banka, Prvi faktor in ljubljanska davčna uprava, znašajo kar 89 milijonov evrov. Ob vsem tem opozorimo, da je Z-Pproces že oktobra 2010 končal v stečaju, vendar so mu novi lastniki uspešno ugovarjali. V imenu slovaškega podjetja Salgari, ki ga vodi Aleš Alojzij Rus, drugi obtoženi v posojilodajalski aferi Orion, je pritožbo vložil odvetnik Mirko Bandelj. Višje sodišče ji je ugodilo, in sicer s pojasnilom, da predlagatelj stečaja (Montavar) ni verjetno izkazal terjatve do Z-Pprocesa. Čeprav so \"Slovaki\" rešili podjetje, pa je bilo to že leto dni pozneje, lanskega decembra, izbrisano iz sodnega registra. Zelo verjetno pa so se z zavlačevanjem skušali izogniti morebitnim izpodbojnim tožbam. Če sodišče ne bi razveljavilo stečaja, bi se namreč upravitelj lahko lotil tudi preučevanja poslov v letu 2009 in 2010. Tako pa se sme ukvarjati izključno z najdenim premoženjem po izbrisu. Izpostavimo tudi nerazumno postopanje NLB do podjetij Oil Metal Company (kasneje Z-Pproces), Dom-Smreko in LG-Metal. Čeprav je imela že od začetka leta 2008 hipoteke na njihovih nepremičninah, pa se je NLB očitno \"zbudila\" šele konec leta 2011 oziroma v začetku letošnjega leta, ko je bila zgodba že končana.", "title": "NLB v Osmanovićevem imperiju išče 60 milijonov", "keywords": "gospodarstvo;ekonomija", "lang": "slovenian"}
{"body": "Petrol 28,23-odstotni delež Istrabenza Kad in Sod sta sprejela prevzemno ponudbo Petrola za Istrabenz. Petrol bo 28,23-odstotni delež kupil za 160,8 milijona evrov. Petrol je prevzemno ponudbo objavil 10. oktobra in za delnico sprva ponudil 100 evrov, kar je bilo precej manj od tedanje tržne cene. Potem ko sta Kad in Sod sporočila ceno, po kateri bi bila pripravljena prodati 28,23-odstotni delež Istrabenza, je Petrol ponudbo zvišal na 110 evrov. Sklada sta to sprejela, a sta si pustila odprto možnost, da sprejmeta morebitno boljšo ponudbo. Nasprotno prevzemno ponudbo je bilo pričakovati od treh podjetij, namreč Engrotuša, Kranjske investicijske družbe in srbskega Delta holdinga. Ker se to do 9. novembra ni zgodilo, je Petrol ostal edini ponudnik, sklada pa sta ponudbo v skladu z napovedmi sprejela.", "title": "Državni delež Istrabenza Petrolu", "keywords": "petrol;istrabenz", "lang": "slovenian"}
{"body": "Ljubljana - Skupina Juteks je v prvi polovici leta ustvarila nekaj več kot dva milijona evrov izgube, medtem ko so v lanskem prvem polletju poslovali z dobičkom v višini dobrega milijona evrov. Čisti prihodki so v prvih šestih mesecih letos narasli za skoraj 29 odstotkov na 21 milijonov evrov. Skupina Juteks je v prvem polletju beležila tudi izgubo iz poslovanja (EBIT), in sicer v višini 616.000 evrov, dobiček pred davki in obrestmi (EBITDA) pa je narasel za 0,19 odstotka na skoraj 1,73 milijona evrov, je družba danes sporočila prek spletnih straneh Ljubljanske borze. Tudi matična družba Juteks je v prvi polovici leta poslovala z izgubo, in sicer v višini 1,9 milijona evrov. V lanskem primerjalnem obdobju je izguba znašala 1,1 milijona evrov. Čisti prihodki družbe v prvih šestih mesecih so znašali 11,4 milijona evrov, kar je skoraj enako kot v lanskem primerjalnem obdobju. EBIT je v prvi polovici leta narasel na 1,1 milijona evrov, medtem ko je izguba pred davki in obresti znašala 263.417 evrov. Juteks v prvih šestih mesecih ni uspel doseči načrtovane prodaje, saj so prodali za 11,3 milijona evrov talnih oblog, po načrtu pa bi morala šestmesečna prodaja znašati skoraj 15 milijonov evrov.", "title": "Skupina Juteks v prvem polletju z dvema milijonoma evrov izgube", "keywords": "gospodarstvo;ekonomija", "lang": "slovenian"}
{"body": "Pobuda. Poplavljene naj občina oprosti plačila nadomestila. \"Občina naj letos odpiše obveznosti plačila nadomestila za uporabo stavbnega zemljišča občanom, ki so utrpeli škodo v septembrskih poplavah,\" v svoji poslanski pobudi predlaga svetnik Andrej Rajar. \"Upam, da bo župan pobudo uvrstil na dnevni red naslednje seje in da me bodo svetniški kolegi podprli,\" dodaja svetnik. Na decembrski seji je že uspel s pobudo, da so svetniki sejnino namenili za poplavljence. Sicer pa prizadeti po poplavah ugotavljajo, da samo čakanje na državo in Evropo, ki naj bi prispevali denar za poplavljene, nima smisla. Pomoč pričakujejo predvsem od občine, ki na računu še vedno hrani slabih 50 tisočakov humanitarne pomoči, ki so jo prispevali občani, a je ne razdeli.", "title": "Čakanje ne pomaga", "keywords": "poplave;naravna katastrofa;naravna nesreča;zemljišče;izdelek;produkt;obveznosti;afera;kostanjevica na krki;mesto;vas", "lang": "slovenian"}
{"body": "Umetniške akademije. Študenti in profesorji v petek skupaj proti varčevanju. “Senati vseh treh umetniških akademij so sklenili, da v petek ob 10. uri protestno prekinemo vse dejavnosti,” napoveduje dekan akademije za gledališče, radio, film in televizijo (AGRFT) Miran Zupanič. Študenti in profesorji AGRFT, akademije za glasbo ter akademije za likovno umetnost in oblikovanje bodo po Zupaničevih besedah tako opozorili na “škodljive posledice finančnih rezov na visoko šolstvo”. Kaj se bo dogajalo? Petek. Študenti, profesorji in drugi univerzitetni delavci na vseh treh akademijah bodo delo prekinili med 10. in 13. uro. Zbrali se bodo v Kazinski dvorani. Beda med študijem in po njem Zupanič pojasnjuje, da bodo vse tri akademije leto končale v rdečih številkah, naslednje leto pa jim bo napovedano znižanje sredstev “onemogočilo izvajanje javne službe”. Da bodo proračunski rezi v sredstva univerz še posebno prizadeli že tako finančno podhranjene umetniške akademije, že nekaj časa opozarja tudi društvo Študentska iskra: “Zaradi slabega financiranja upada kakovost študijskih programov, saj primanjkuje sredstev za osnoven študijski material.” Dodajajo, da akademije ne dobivajo dovolj sredstev za razvoj umetniških projektov, ki so ključni za razvoj študentov. Študenti opozarjajo, da je neperspektivna tudi njihova prihodnost, saj se slabša položaj kulturnih ustvarjalcev na splošno.", "title": "Protestno prekinjajo pouk", "keywords": "umetniške akademije;protest;pouk", "lang": "slovenian"}
{"body": "Novoizvoljeni. Svetniki in svetnice prisegli skupaj z županom. “Izjemno sem zadovoljen s sestavo mestnega sveta, v katerem je nekaj že znanih obrazov in skoraj polovica novih. Sploh pa še nikoli nismo imeli kar 15 svetnic,” je zadovoljen župan Bojan Šrot, ki je včeraj skupaj z novoizvoljenimi svetniki in svetnicami tudi slovesno zaprisegel. “Tu sedite ljudje vseh poklicev, z različno izobrazbo in izkušnjami, a z enim samim ciljem, da boste sprejemali najboljše odločitve, ki bodo dobre za vse,” je v svojem nagovoru med drugim poudaril Šrot. Prvič v zgodovini so se župan in svetniki vpisali tudi v znamenito knjigo Celjanov, ki jo bo hranil zgodovinski arhiv. Pogodb še ni Kot je dejal Šrot, doslej nikoli ni sklepal in podpisoval koalicijskih pogodb, kljub vsemu pa upa, da bo mestni svet sprejemal odločitve z veliko večino. “Naši dolgoletni koalicijski partnerji so SD in SDS in nadejam se, da bomo neformalni partnerji tudi v tem mandatu,” je dodal. Pojasnil je, da bo nekaj težav zaradi novega zakona o nezdružljivosti funkcij. “Proučili ga bomo in poskušali zaplete rešiti, sicer pa bomo kot še nekaj občin vložili predlog za ustavno presojo tega zakona,” je napovedal Šrot, ki bo Mestno občino Celje vodil nepoklicno. “Imenoval bom tri podžupane, morda bo med njimi tudi kakšna podžupanja,” je sklenil, medtem ko imen še ni razkril.", "title": "O podžupanih še nič", "keywords": "bojan šrot;župan;celje;mesto;vas", "lang": "slovenian"}
{"body": "Grep ima že več kot leto dni blokirane račune Podjetje Grep, ki je gradilo več kot stomilijonski objekt v ljubljanskih Stožicah in ki ima že več kot leto dni blokirane račune, ima novega solastnika. Kot poroča Pop TV, je 25-odstotni delež odkupilo avstrijsko podjetje Profan Plus, ki naj bi razmišljalo o stečaju ljubljanskega gradbinca. Marca letos je novoustanovljeno podjetje Profan Plus Projektenwicklung GmbH odkupilo podjetje SN-MTK Projektenwicklung, ki je 25-odstotni lastnik Grepa. Na vprašanje, kakšen je njihov interes, za Pop TV niso želeli odgovoriti. Po informacijah televizije za podjetjem stoji slovenski kapital oziroma slovensko podjetje Profan, katerega direktor je Jožef Tišlar. Grep je od decembra lani brez zastopnika, kar potrjujejo tudi javne evidence. Družbena pogodba pa določa, da se morajo z novim direktorjem strinjati vsi družbeniki. Avstrijski Profan ima torej škarje in platno v svojih rokah in se menda predstavnikom Gradisa in Energoplana ne pusti izsiljevati z nastavljanjem direktorjev , navaja televizija. Čez 15 dni bo potekel 60-dnevni rok neprekinjenih blokad, zato lahko Profan pošlje Grep tudi v stečaj.", "title": "Grep ima novega solastnika", "keywords": "Gospodarstvo", "lang": "slovenian"}
{"body": "27 kilometrov nove proge bi stalo kar 1,4 milijarde evrov Upam si trditi, da se da drugi tir narediti za pol te cene, je povedal minister za infrastrukturo in prostor Samo Omerzel. Investicija je trenutno ocenjena na kar 1,4 milijarde evrov. Minister Omerzel je potrdil, da se bo Slovenija lotila izvedbe gradnje drugega tira železniške proge med Divačo in Koprom v dolžini 27 kilometrov, vendar se mu zdi ocenjena vrednost previsoka. Omerzel je ob tem spomnil, da ima Slovenija znotraj Evrope izjemno strateško lego, vendar to samo po sebi ni dovolj, zato je treba vlagati v infrastrukturo, ne le železniško. Drugi tir pa je po njegovem mnenju pomemben tudi za razvoj Luke Koper. Na ministrstvu za infrastrukturo in prostor so pred svojo odločitvijo, ali in kako projekt nadaljevati, proučili podobne projekte doma in v tujini ter pregledali, kakšne rešitve predvideva projektna dokumentacija in kaj se je do zdaj dogajalo s projektom. Ob tem se je izkazalo, da znaša ocena investicije 1,4 milijarde evrov. Ta številka je zame nesprejemljiva. Vložiti 1,4 milijarde evrov v 27 kilometrov železnice je nekaj, kar noben finančno-poslovni model ne more prenesti. Po vseh informacijah, ki jih imamo, si upam trditi, da se da drugi tir narediti za pol te cene, je dejal Omerzel. Prepričan je, da ne potrebujemo vedno najboljših tehnoloških rešitev na svetu, gradbena dela pa se da izvesti veliko bolj optimalno, marsikatera niti niso potrebna Ko vse to upoštevamo, pridemo v ta rang cene. Černač To bo novi Teš 6 - tokrat na tirih Na Omerzelove trditve, da je tir mogoče zgraditi za polovico prvotne ocene, se je že odzval njegov predhodnik in poslanec SDS-a Zvonko Černač, ki je prepričan, da minister zavaja javnost in da bo gradnja drugega tira Divača-Koper postala novi Teš 6, tokrat na tirih. Ob tem je spomnil, da je o propadlem razpisu za cestninjenje tovornih vozil v prostem prometnem toku dejal, da je projekt, ki ga je ponudnik skupaj s stroški financiranja vrednotil na približno 200 milijonov evrov, mogoče izvesti za deset milijonov evrov in da bo do konca poletja predstavil način izvedbe tega projekta . Čakamo. Poletje je mimo, je zapisal in nadaljeval Tako, kot je bila vrednost projekta drugega tira včeraj 1,3 milijarde evrov, je lahko danes za ministra Omerzela ob istih predpostavkah vrednost 700 milijonov evrov, pojutrišnjem če bo javnost ocenila, da je to previsoko pa mogoče samo 500 milijonov evrov. Gradnja bo trajala šest let Omerzel je sicer pojasnil, da bo pridobitev gradbenega dovoljenja predvidena na začetku leta 2014, šele nato bodo lahko začeli iskati izvajalca. Gradnja naj bi po trenutnih načrtih trajala približno šest let. Pri infrastrukturnih projektih je vrnitev investicije malce daljša, saj po ocenah ministra znaša okoli 20 ali 25 let. Minister je tudi prepričan, da je 700 milijonov evrov ekonomsko upravičena investicija in da bo recenzija pokazala, da so si zastavili pravi cilj. Gradnjo drugega tira pa naj bi bilo mogoče financirati s kohezijskimi sredstvi iz nove finančne perspektive 2014-2020, druga možnost pa je koriščenje sredstev iz t. i. sklada CEF Connecting Europe Facility, za katere lahko kandidiramo s projekti. Tretja možnost za financiranje je javno-zasebno partnerstvo V tem konceptu moramo na Slovenske železnice gledati malce širše. Če govorimo o javno-zasebnem partnerstvu, govorimo o tem, da pripeljemo partnerja za upravljavski del - torej ne govorimo o infrastrukturi, ampak o upravljavskem delu. Ob tem je spomnil, da je bila v preteklosti že predstavljena ideja o povezovanju Luke Koper in Slovenskih železnic, ki se zdi ministru dobra, saj oba sistema drug brez drugega dejansko ne moreta delovati. Njuno povezovanje se mu zdi zato smiselno. Država porabila že 40 milijonov Ideja o projektu drugega tira Divača-Koper sega v sredino 90. let preteklega stoletja, umestitev proge v prostor pa je vlada potrdila že leta 2005. Postopki so se zavlekli zaradi sprememb načrtov in dolgotrajnega pridobivanja potrebnih zemljišč. Za projekt pa je bilo porabljenih že skoraj 40 milijonov evrov. Pretežni del sredstev so porabili za projektiranje in pripravo dokumentacije, za analize in pregled zastavljene trase, je povedal minister. Kot pravi, drži podatek, da je bilo odkupljenih 99 odstotkov zemlje, vendar znaša to le pet milijonov evrov. Večinski del gre pod zemljo in dejansko te zemlje za odkup res ni tako veliko, je dodal. SŽ Gradnja drugega tira je nujna Na Slovenskih železnicah napoved gradnje drugega tira pozdravljajo, saj so prepričani, da je nujna - brez sodobnih železniških prog se bo promet namreč preusmeril na ceste, kar bo povzročilo dodatne okoljske obremenitve, železniški prometni koridorji pa se bodo popolnoma izognili Sloveniji, so dejali na SŽ-ju. Ob tem so dodali, da je zdajšnja enotirna proga že danes popolnoma zasedena, dodatne omejitve pa povzročajo nujna vzdrževalna dela, ki jih je bilo v preteklosti bistveno premalo, pomenijo pa popolno ustavitev tovornega prometa. Proga med Divačo in Koprom sodi med najpomembnejše evropske železniške povezave in je del evropskega jedrnega železniškega omrežja. Prevozi v Luko Koper in iz nje pomenijo kar 60 odstotkov vsega tovornega prometa Slovenskih železnic, še pravijo. Predsednik uprave Luke Koper Gašpar Gašpar Mišič pa je že v četrtek izrazil pričakovanje, da bo vlada projekt potrdila. Četudi danes začnemo graditi, smo že prepozni, je zapisal v sporočilu za javnost in dodal, da se mu zdi dilema o gradnji drugega tira nesprejemljiva.", "title": "Zgraditi drugi tir za pol cene? Černač prepričan, da Omerzel zavaja.", "keywords": "Gospodarstvo;Lokalne novice", "lang": "slovenian"}
{"body": "New York - Millward Brown Optimor je družba, ki se posveča samo blagovnim znamkam. Svetujejo in velike poslovne družbe učijo, kako s posamezno blagovno znamko čim več zaslužiti. Sestavili so lestvico 100 najmočnejših svetovnih znamk in jih razvrstili glede na njihovo vrednost. \"Celotno naše delo temelji na povezovanju blagovnih znamk in marketinga z denarjem. Cilj je prepoznati priložnosti, ki omogočijo posamezni znamki, da s pomočjo marketinga ustvari dobiček. Merimo strateški uspeh in investicije ter na ta način pomagamo družbam, da modro investirajo denar,“ so v družbi pojasnili glede načina svojega poslovanja. Lestvica 100 najmočnejših znamk je v tem pogledu pomemben pokazatelj uspešnosti poslovanja posameznih družb in njihovih sposobnosti, da ustvarjajo dobiček. Potemtakem ni nenavadno, da se je na prvo mesto prepričljivo uvrstil prav Google, internetni gigant, ki vse, česar se dotakne, spremeni v zlato. Vrednost Googlove blagovne znamke je ocenjena na vrtoglavih 120 milijard evrov, drugouvrščeni IBM pa je bil ocenjen na 90 milijard evrov. Googlova vrednost se je letos v primerjavi s prejšnjim letom zvišala za 14 odstotkov, medtem ko je IBM zabeležil kar 30 odstotno rast dobička, kljub temu pa se Googlu še vedno ni povsem približal. Celotno lestvico si oglejte s klikom na sliko!", "title": "Brez presenečenj: Najmočnejša blagovna znamka Google je vredna 120 milijard evrov", "keywords": "gospodarstvo;ekonomija", "lang": "slovenian"}
{"body": "Največja svetovna bonitetna hiša D&B ohranja bonitetno oceno Slovenije nespremenjeno. Tveganje za finančno nestabilnost je nizko, stopnja korupcije prav tako, ugotavljajo. Ne izključujejo pa možnosti razpada koalicije. Poslovno okolje v Sloveniji je ugodno, ugotavljajo pri D&B. D&B ohranja napoved o sedemodstotnem padcu bruto domačega proizvoda BDP v Sloveniji, še posebej, ker naj bi se gospodarska kriza v naslednjih mesecih začela odražati tudi v zasebni potrošnji. V nekaj naslednjih mesecih D&B napoveduje tudi deflacijo, pri čemer pa v bonitetni hiši niso pretirano zaskrbljeni nad možnostjo daljše deflacijske spirale. Letna inflacija naj bi tako letos znašala 0,5 odstotka, prihodnje leto pa dva odstotka. Največja svetovna bonitetna hiša Dun&Bradstreet D&B v avgustovskem poročilu ohranja bonitetno oceno Slovenije nespremenjeno pri DB2c, kar pomeni nizko tveganje, vendar pa je trend za v prihodnje negativen, kar pomeni, da obstaja možnost poslabšanja ocene. D&B opozarja na možnost razpada koalicije, a ne vidi nevarnosti za politično stabilnost. Kot so sporočili iz ljubljanske Bonitetne hiše I, ki je partnerska družba D&B, Slovenija tudi v času krize ponuja ugodno poslovno okolje, ki upošteva standarde EU in druga mednarodna merila in je vsaj na enaki ravni, če ne boljše, kot v južnoevropskih članicah EU. Vse to se odraža v ratingu Slovenije, ki predstavlja nizko tveganje za finančno nestabilnost. D&B izpostavlja sodobno infrastrukturo v Sloveniji, najnižjo stopnjo korupcije v srednji in vzhodni Evropi, dobro zaščito intelektualne lastnine in dobre upravljavske prakse. Obenem so bile nedavno sprejete določene zakonodajne spremembe, ki so poslovno okolje še izboljšale, vseeno pa ostajajo še nekateri negativni vidiki, kot so ponekod dolgi administrativni postopki, slabo razvita konkurenca v nekaterih sektorjih in podrazviti kapitalski trgi. Medtem ko rating Slovenije ostaja nespremenjen DB2c, vendar z negativnim trendom, pa so tokrat analitiki D&B rating znižali šestim državam, Čilu, Cipru, Kuvajtu in Savdski Arabiji vsi DB3a, Grčiji DB3c, Indoneziji DB4din Ekvadorju DB6b. D&B opozarja na podaljšanje plačilnih rokov in povečano število stečajev v prvem četrtletju, pa tudi na skokovito rast slovenskega zunanjega dolga v zadnjih letih, a obenem ugotavlja, da tveganje za plačilno nesposobnost podjetij in gospodinjstev tudi zaradi članstva v območju evra in velikega obsega slovenskega premoženja v tujini v velikem obsegu ni veliko. D&B poudarja, da je vlada od prihoda na oblast sprejela več paketov ekonomskih ukrepov za podporo gospodarskemu in finančnemu sektorju, vendar pa opozarja, da so nekatera vprašanja, kot je upravljanje s podjetji v večinski državni lasti, vneslo napetosti v odnose med koalicijske partnerje. Pri tem pojasnjujejo, da se koalicijske stranke vseeno strinjajo glede splošnih usmeritev in potrebe po stimulacijskih ukrepih. Čeprav je koalicija za zdaj trdna, D&B ne izključuje razpada koalicije pred koncem štiriletnega mandata. V vsakem primeru pa v bonitetni hiši verjamejo v tradicijo političnega in družbenega konsenza v Sloveniji, ki naj bi zagotovila politično stabilnost in kontinuiteto.", "title": "V Sloveniji nizko tveganje za poslovneže", "keywords": "bonitetna;ocena;bonitetna;hiša;dun;bradstreet;d&b;ocena;poslovno;okolje", "lang": "slovenian"}
{"body": "NLB že popustil glede kredita? Novo vodstvo Adrie Airways mora najprej urediti tekoče poslovanje družbe, pravi novi izvršni direktor Klemen Boštjančič, ki meni, da je le malo možnosti, da bi ostali brez licence za letenje. Boštjančič navaja še, da morajo poleg zagotovitve tekoče likvidnosti doseči dogovor s ključnimi dobavitelji, zmanjšati stroške in zagotoviti nove letalske linije ter povečati učinkovitost že obstoječih. Boštjančič, ki je skupaj z drugim izvršnim direktorjem Robertom Vugo prevzel vodenje našega edinskega letalskega prevoznika, sicer meni, da zimski letni čas ni sezona za Adrio, saj je poleti bistveno več poletov, kar pomeni manjše težave z denarnim tokom. Pogovori z bankami, ki Adrii še niso odobrile premostitvenega posojila, po Boštjančičevih besedah potekajo ves čas, včasih z vsemi bankami skupaj, včasih pa z vsako posebej. Kdaj bi se ti pogovori lahko končali, za zdaj ni mogoče napovedati, a novi izvršni direktor opozarja, da mora biti to zelo hitro. Glede sanacije družbe pa je optimističen. Čeprav o podrobnejših ukrepih za zdaj ne govori, misli, da bo ključnih naslednjih šest mesecev. Popustil tudi NLB? Predsednik upravnega odbora Adrie Airways Maks Tajnikar je prejšnji teden sicer dejal, da posojilo blokira NLB, kar se mu je zdelo nenavadno, saj je prav ta banka najbolj izpostavljena s posojili v Adrii. Večer je sicer pozneje poročal, da je tudi naša največja banka popustila. Adria še vedno čaka tudi mnenje ministrstva za promet, ki preverja njeno finančno poročilo. Boštjančič ugotavlja, da je možnosti, da bi družba ostala brez licence za letenje, malo. Končna odločitev ministrstva naj bi bila znana v četrtek ali petek. V Mineralu zaskrbljeni zaradi Boštjančičevega odstopa Zaradi Boštjančičevega odstopa z mesta predsednika uprave so zaskrbljenost izrazili v svetu delavcev družbe Mineral, kjer so zapisali, da je Boštjančič še pred končanjem mandata oz. prekinitvijo delovnega razmerja v družbi Mineral nastopil mesto izvršnega direktorja v drugi družbi, in to v času, ko se matična družba sooča s krizo v gradbeni panogi. V svetu delavcev verjamejo, da ima Mineral odprtih veliko poslovnih priložnosti in izzivov, ob tem pa je v družbi nerešenih kar nekaj organizacijskih zadev, ki zahtevajo maksimalen angažma upravljalskega menedžmenta v tem trenutku in tudi v bližnji prihodnosti, zato od Boštjančiča zahtevajo dodatna pojasnila glede nastopa nove funkcije v Adrii Airways in zagotovila, da upravljanje Minerala zaradi tega ne bo okrnjeno.", "title": "Boštjančič Pogovori z bankami potekajo ves čas", "keywords": "Gospodarstvo", "lang": "slovenian"}
{"body": "Razlog nezaupanje med upravo in lastniki Uprava Mercatorja je zaradi vzajemnega nezaupanja z večjimi lastniki kolektivno odstopila, je potrdil Žiga Debeljak, prvi mož družbe. Kot je dejal, je vzrok nezaupanja predvsem različen pogled glede prodaje Mercatorja njegovemu največjemu konkurentu v regiji, hrvaškemu Agrokorju. Večji lastniki pa tudi s svojimi predlogi za skupščino ne zaupajo upravi Mercatorja in nadzornemu svetu, zato uprava v takšnem položaju ne more delovati. Časi so preresni in prezahtevni, uprava Mercatorja želi, da se Mercator razvija naprej, lastniki pa bodo morali od zdaj prevzeti odgovornost, je poudaril Debeljak. Uprava, v kateri so poleg Debeljaka še Melita Kolbezen, Vera Aljančič Falež, Stanka Čurović, Peter Zavrl ter dva pomočnika, Aleš Resnik in Jože Sadar, bo v Mercatorju še do 30. septembra, če pa bodo lastniki želeli, pa lahko odidejo še prej, je dejal Debeljak. Dodal je, da bo Mercator več informacij objavil v petek na spletnih straneh Ljubljanske borze.", "title": "Odstopila celotna uprava Mercatorja", "keywords": "Gospodarstvo", "lang": "slovenian"}
{"body": "Washington - Ameriško vrhovno sodišče je v torek sprejelo v odločanje pritožbo nekdanjega generalnega direktorja podjetja Enron Jeffreyja Skillinga, ki je bil leta 2006 obsojen na 24 let zapora zaradi poneverb, zaradi katerih je konec leta 2001 prišlo do propada nekdanjega energetskega velikana. Skilling se je na obsodbo najprej pritožil na prizivno sodišče v New Orleansu, ki pokriva tudi Teksas. Sodili so mu v Houstonu, kjer je imel Enron nekoč sedež. Prizivno sodišče je januarja potrdilo obsodbo v vseh 19 točkah obtožnice, ki ga je med drugim bremenila zarote, poneverb vrednostnih papirjev, trgovanja na podlagi notranjih informacij in laganja revizorjem, vendar pa je odredilo malce nižjo zaporno kazen. Njegov odvetnik Daniel Petrocelli trdi, da je obsodba nepoštena, ker naj bi bil obsojen že vnaprej v ozračju medijskih napadov. Pritožba se sklicuje na določila zveznega zakona o \"poštenih uslugah\", ki ga zvezni tožilci uporabljajo za preganjanje kriminalcev belih ovratnikov, torej bogatih in znanih ljudi. Zakon naj ne bi bil pošten, ker tožilstvu v določenih primerih ni potrebno dokazati, da se je obtoženec osebno okoristil z domnevnimi prevarami. Petrocelli je za tiskovno agencijo AP povedal, da so si po treh letih čakanja oddahnili in so pripravljeni na polno, odkrito in pošteno zaslišanje pred vrhovnim sodiščem. To naj bi se zgodilo šele prihodnje leto. Zvezni tožilci so po propadu Enrona, ki je uničil na tisoče delovnih mest in izbrisal okrog 60 milijard dolarjev premoženja vlagateljev, počasi gradili primer od spodaj, dokler niso prišli do Skillinga in tudi ustanovitelja podjetja, nekoč prijatelja nekdanjega predsednika ZDA Georgea Busha Kena Layja. Lay je dva meseca po obsodbi umrl zaradi težav s srcem. Skilling in njegova ekipa direktorjev so več let skrivali Enronove izgube in prikazovali lažne velike dobičke ter umetno napihovali vrednost delnic podjetja. Pri tem je sodelovalo tudi revizorsko podjetje Arthur Andersen. Zadeva je delovala do leta 2001, ko so se začeli nekateri analitiki Wall Streeta spraševati o resničnih številkah glede poslovnih rezultatov in klobčič se je začel odvijati. Škandal je izbruhnil oktobra 2001, decembra istega leta pa je Enron razglasil dotlej največji stečaj v ameriški zgodovini, ki pa je bil šele prvi v vrsti v obdobju, ki je pomenilo konec razcveta tehnoloških delnic. Že leta 2002 ga je presegel stečaj podjetja WorldCom.", "title": "Vrhovno sodišče ZDA bo odločalo o obsojencu v primeru Enron", "keywords": "gospodarstvo;ekonomija", "lang": "slovenian"}
{"body": "Odjemalci Elektra Maribor bodo z junijem plačevali za šest odstotkov dražjo elektriko. Z julijem bodo dražili tudi v Elektro Ljubljana, podražitve so napovedali še v Elektro Celje in Primorska. Ponudniki električne energije podražitve opravičuejo z višanjem cen na veleprodajnih trgih. V Elektro Maribor bodo električno energijo za šest odstotkov podražili 1. junija. Cen niso spreminjali dve leti, čeprav so cene na veleprodajnem trgu električne energije porasle za 12 odstotkov. S povišanjem šest odstotkov bomo le delno sledili povišanju cen električne energije na trgu. Podražitev velja za gospodinjstva, s poslovnimi kupci sklepajo individualne pogodbe. Na vprašanje, do kdaj lahko zagotavljajo, da se elektrika ne bo znova podražila, so odgovorili, da so podražitve odvisne od nadaljnjega gibanja cen na veleprodajnih trgih. Za odjemalce Elektro Ljubljana bo povprečni mesečni račun za elektriko za gospodinjstva 1. julija višji za za 7,47 odstotka oziroma 3,29 evra. Kot temeljni razlog za podražitev so prav tako navedli dvig cen elektrike na veleprodajnem trgu. Podražitve so napovedali tudi v Elektru Celje in Elektru Primorska. Glede na trenutne razmere na trgu električne energije razmišljamo o podražitvi električne energije za gospodinjske odjemalce. Kdaj in za koliko, pa v tem trenutku še ni znano oziroma ne moremo napovedati, so sporočili iz Elektra Primorska. Zaenkrat ne bosta dražila Elektro Gorenjska in Gen-i.", "title": "Dražja tudi elektrika Elektra Maribor", "keywords": "elektro;ljubljana;elektrika;električna;energija;podražitev;elektrike;cena;cene;položnica;maribor;celje;elektro;gen-i;gorenjska;gospodinjstvo", "lang": "slovenian"}
{"body": "Povprečna mesečna plača znaša 1.428 evrov neto Potem ko so v Krki z avgustom vsem zaposlenim osnovne plače zvišali za 2,3 odstotka, se je z oktobrom zvišala tudi minimalna plača, in sicer na 800 evrov neto. Najvišja mesečna Krkina plača za poln delovni čas znaša 27.299 evrov bruto oz. 12.864 evrov neto, kar je desetkratnik povprečne plače za pretekli mesec v Krki, povečane za dodatke za delovno dobo in stalnost v družbi, so pojasnili v Krki. Povprečna mesečna bruto plača v podjetju pa je 2.356 evrov bruto oz. 1.428 evrov neto. Usklajevanje osnovnih plač v družbi na osnovi eskalacije je opredeljeno v Krkini podjetniški kolektivni pogodbi, so pojasnili v novomeškem podjetju. Dodali so še, da je uprava Krke sklep o zvišanju plač sprejela, ne glede na to, da v kolektivni pogodbi eskalacija za letošnje leto še ni dogovorjena.", "title": "Zaposleni v Krki z najmanj 800 evri plače", "keywords": "Gospodarstvo", "lang": "slovenian"}
{"body": "Še en dan z malo rednega prometa Kljub šestodstotnemu padcu delnic Pivovarne Laško je indeks SBI20 pridobil nekaj točk, potem ko so se za okrog dva odstotka podražile delnice Gorenja in Petrola. Nadaljuje se poletno mrtvilo. Današnje trgovanje ni postreglo z večjimi presenečenji. Izjemi sta večja posla s svežnji z delnicami Mercatorja in Pivovarne Laško. Nadaljuje se stara zgodba o zmanjševanju deleža Infonda Holdinga v družbi Pivovarna Laško in krepitvi deleža slovenskih bank, je za MMC povedal borzni posrednik pri GBD-ju Andrej Zakotnik. Neuradno naj bi se za prodajo Mercatorja in Pivovarne Laško da unovči terjatve do Infonda Holdinga odločila Nova KBM. Počakajmo na september Slovenski borzni indeks se je zvišal za 0,2 odstotka, na 4.150 točk. Redni promet je nizek, s Krko ga je bilo največ, za 264 tisoč evrov. Očitno bo treba počakati na september, da se vrne večina udeležencev borznega dogajanja. Zanimiv statistični podatek pravi, da se v septembru tečaji na večini razvitih borz v povprečju znižajo. Po izjemni rasti v zadnjega pol leta to tudi tokrat ne bi bilo presenečenje, zanimivo pa bo spremljati vpliv tujih trgov na našo borzo, ki ni bila deležna tako močne rasti, je še povedal Zakotnik. Družbi Infond Holding in Center naložbe sta spet padli za 30 odstotkov. Tečaj Infonda Holdinga je le še devet centov. Tečaji najprometnejših delnic MERCATOR -0,57% 159,73 PIV. LAŠKO -6,16% 26,65 KRKA +0,15% 71,53 NOVA KBM +0,08% 12,00 PETROL +1,74% 304,80 GORENJE +2,52% 10,56 ABANKA -0,19% 52,90 Wall Street spet na letošnjem vrhu Četrtek je bil na zahodnih trgih poln presenečenj. Pozitivnih in negativnih. Največji trgovec na svetu Wal Mart je s poslovnimi rezultati pozitivno presenetil, prav tako z napovedmi za celoletni dobiček. Delnice so v četrtek porasle za 2,7 odstotka in pripomogle, da je Dow Jones 9.398 točk neprepričljiv dan končal v plusu. Finančni sektor je navdušila novica, da je znani upravljavec hedge skladov John Paulson, ki je leta 2007 zadel s stavo proti finančnim podjetjem, kupil delnice nekaterih bank in farmacevtov. Hkrati je cena bakra, ki je pomemben pokazatelj gospodarskih pričakovanj, dosegla svež letošnji vrh. Je recesije res konec? V Evropi je odmevala novica, da sta imeli Nemčija in Francija v drugem četrtletju gospodarsko rast, medtem ko je evroobmočje zdrsnilo le za 0,1 odstotka. Recesije je konec, zatrjujejo optimisti. Realnost je drugačna. Svet se bo sicer verjetno res izognil depresiji, kakršna je bila v 30. letih prejšnjega stoletja, toda okrevanje bo zelo počasno. Ameriški potrošnik je še vedno previden - julijska prodaja na drobno je bila nižja od pričakovanj. Trg dela še vedno trpi, kar kažejo sveži podatki zadnji teden je število prosilcev za denarno pomoč med brezposelnostjo porasla.", "title": "Infond Holding postal ničvreden papir", "keywords": "komentar;borza", "lang": "slovenian"}
{"body": "Kmetje zaradi prenizkih odkupnih cen živine napovedujejo bojkot. Meso bodo začeli odvažati čez mejo.", "title": "Kmetje bodo stavkali", "keywords": "meso;kmet;stavka;meja;odkupnina;bojkot", "lang": "slovenian"}
{"body": "Ljubljana - Diskontni trgovci tudi v času recesije in zaostrenih razmer na slovenskem trgu doživljajo meteorski vzpon. Medtem ko veliki igralci izgubljajo prihodke (Mercator) ali pa le počasi rastejo (Spar in Enrgotuš), je italijanski Eurospin že v lanskem letu čiste prihodke od prodaje povečal za 13 odstotkov, na 80 milijonov evrov. \"V prvih petih mesecih letos poslujemo skladno z načrti. Prodaja je višja za okoli 15 odstotkov,\" je zatrdil Matjaž Komar, direktor komercialnega in tehničnega področja v podjetju Eurospin Eko. Po doseženih prodajnih rezultatih v prvi polovici leta kaže, da bodo dosegli za letos zastavljene cilje, kar pomeni 15,7-odstotno rast in blizu 92 milijonov evrov visoko prodajo. Za primerjavo, Mercator, ki obvladuje tretjino domačega trga, je lani ustvaril 1,6 milijarde evrov čistih prihodkov od prodaje. Hitro rast diskontnih prodajaln v Sloveniji so opazili tudi v agenciji Planet Retail. Po njihovi oceni smo glede na tržni delež, ki si ga odrežejo diskontni trgovci, na šestem mestu v svetovnem merilu. Eurospin bo sicer do konca leta odprl še štiri do pet novih poslovnih enot - trenutno jih ima 35 - v načrtu pa ima tudi nadaljevanje širitve ponudbe slovenskih izdelkov. Eurospin trži tudi 23 lastnih blagovnih znamk. Družba, ki svojo ekspanzijo financira z bančnimi posojili - konec leta 2011 jih je imela za 11,7 milijona evrov po obrestni meri euribor z od 0,7- do 3,6-odstotnim pribitkom - še naprej ustvarja minimalni dobiček. Lani se je celo zmanjšal za polovico, na 174.000 evrov, dosti slabša pa je bila tudi slika denarnih tokov. Iz poslovanja je namreč ustvarila 1,83 milijona evrov pozitivnega denarnega toka, kar je več kot za polovico manj kot leto prej. Prav zato ne čudi, da je investicije, ki jih je bilo za osem milijonov evrov, za razliko od leta 2010 skoraj v celoti financirala s posojili. Konec leta je imel Eurospin 267 zaposlenih, od tega 217 žensk, pri čemer se njihova povprečna starost giblje okoli 34 let. Skorajda vsi so bili zaposleni za poln delovni čas.", "title": "Eurospin cilja na več kot 90 milijonov prihodkov", "keywords": "gospodarstvo;ekonomija", "lang": "slovenian"}
{"body": "Ljubljana - Vse kaže, da privatizacijski mogotec Igor Lah s ponudbo za prevzem Pivovarne Laško že od vsega začetka ni imel namena pridobiti pomembnejšega deleža laškega pivovarja. Prevzemna ponudba, v kateri KS Naložbe za delnice Pivovarne Laško ponujajo zgolj svoje obveznice, se izteče v petek, Lah pa je že zamudil rok, v katerem bi lahko svojo ponudbo popravil. Po naših informacijah naj bi v zadnjih mesecih v prevzem Pivovarne Laško sicer poskušal prepričati tudi nekatere večje tuje sklade tveganega kapitala, vendar pa ti zaradi politične nepodpore pri tem niso želeli sodelovati. Ponudbo KS Naložb so banke, poslovna javnost in analitiki označili za neresno, že po njeni objavi pa so večji lastniki v neformalnih pogovorih napovedali, da ponudbe ne bodo sprejeli. Čeprav se prevzemna ponudba izteče šele v petek, ni pričakovati niti, da bi jo sprejeli mali delničarji. Ti lahko namreč za delnico Pivovarne Laško na borzi iztržijo bistveno več, kot jim ponuja Lah (devet obveznic, katerih realna cena se ocenjuje na okoli pet evrov), pri tem pa bi kupnino dobili takoj, in ne šele čez deset let, ko bi zapadle obveznice KS Naložb. Glede na to, da je uprava KS Naložb včeraj sprejela sklep o izdaji obveznic, lahko sklepamo, da je njihovo prevzemno ponudbo sprejel najmanj eden od 7600 delničarjev Pivovarne Laško. Kot smo poročali že julija, so bankirji kmalu po objavi namere za prevzem začeli oblikovati konzorcij, v katerem so se zbrali lastniki z večinskim deležem Pivovarne Laško. Ker so banke Infondu Holdingu delnice Laškega pred dvema letoma zaplenile po ceni okoli 30 evrov za delnico, so doslej samo zaradi padca vrednosti delnice Pivovarne Laško izgubile že skoraj 100 milijonov evrov, od tega zgolj NLB okoli 40 milijonov evrov. Za primerjavo, včeraj je bila celotna Pivovarna Laško na borzi vredna le še dobrih 90 milijonov evrov.", "title": "Lahova ponudba za Laško brez zvišanja in pred iztekom", "keywords": "gospodarstvo;ekonomija", "lang": "slovenian"}
{"body": "Cena nafte še raste Opolnoči so se v Sloveniji zvišale cene vseh naftnih derivatov. Liter 95-oktanskega bencina je dražji za 0,011 evra, za liter 98-oktanskega bencina se je cena dvignila za 0,005 evra, dizelsko gorivo je dražje za 0,001 evra, kurilno olje pa za 0,011 evra. Nove maloprodajne cene - 95-oktanski bencin 1,217 EUR, - 89-oktanski bencin 1,252 EUR, - Dizelsko gorivo 1,295 EUR, - Kurilno olje 0,965 EUR. Naftni trgovci cene goriv izračunavajo na vsakih 14 dni po modelu, ki temelji na gibanju borznih kotacij cen naftnih derivatov na svetovnem trgu ter gibanju tečaja dolarja. Cene nafte so se v zadnjem obdobju zvišale na približno 140 dolarjev za 159 litrov 159 litrov = sod nafte.", "title": "Bencin je spet dražji", "keywords": "bencin;cena;naftni derivati", "lang": "slovenian"}
{"body": "Direktorica je prepričana, da bi bila pomoč dobra naložba Generalna direktorica družbe Svea Sonja Klopčič je dejala, da je državna pomoč ključna za preživetje družbe, v kateri se bo v ponedeljek začela stavka. Klopčičeva poudarja, da so tudi vse banke upnice jasno povedale, da so pripravljene sodelovati v procesu prestrukturiranja samo ob pogoju odobritve državne pomoči. Gospodarski minister Stanko Stepišnik je namreč mnenja, da bi morali pripravljenost za rešitev družbe najprej pokazati lastniki. Po njegovih besedah imajo dovolj sredstev za izdajo jamstva za 1,5 milijona evrov kratkoročnega posojila pri bankah, a tega ne storijo. Klopčičeva pa na to odgovarja, da je Svea zaprosila za državno pomoč, ko je izčrpala vse druge možnosti za ohranitev delovnih mest. Svea je tako že zaprosila za 1,4 milijona evrov kratkoročnega posojila za izdelavo programa prestrukturiranja. Klopčičeva Dobra naložba za državo Podjetje je namreč lani po njenih besedah v državno blagajno prek davkov in prispevkov prispevala več, kot znaša prvi del pomoči. Odobreni kredit bi družba namenila za plačila zaostalih plač in nujno nabavo materiala, tako da bi bila omogočena poln zagon proizvodnje in hitra dobava že naročenih kuhinj, pojasnjuje Klopčičeva. Za posojilno zavarovanje so pripravili tudi nepremičnine in stroje, pravi, pridobili pa so še soglasje bank upnic, da dolgove pretvorijo v lastniški delež. Ta bi po pretvorbi znašal 75 odstotkov. Svea je pozvala vse družbenike k dokapitalizaciji družbe, tudi državo, saj je ta prek Slovenske odškodninske družbe lastnik Svee. Tudi ta družba je na pozive k dokapitalizaciji odgovarjala, da ne more zagotoviti sodelovanja. Klopčičeva je prepričana, da bi bila državna pomoč dobra naložba države v industrijo, saj ima Svea dolgoročno perspektivo, ki med drugim sloni na mednarodno uveljavljeni blagovni znamki in uveljavljenih prodajnih kanalih na 25 trgih, tudi v Zahodni Evropi in Kanadi. V ponedeljek se bodo zaradi stavke prav gotovo ob 6. uri ustavili stroji, delavci pa bodo prenehali delati. Njihove zahteve so izplačilo plač za marec in april, lanskega regresa, potnih nalogov in jubilejnih nagrad.", "title": "Svea Brez državne pomoči nam ni pomoči", "keywords": "Gospodarstvo", "lang": "slovenian"}
{"body": "V večjem delu Evrope se srečujejo z arktično nizkimi temperaturami. A vendar se določene branže tega še kako veselijo, saj jih kljub pasjemu mrazu greje veselje ob povišanem dobičku! Največ čaja se spije pozimi. Veliko denarja se skriva tam, kjer niti ne pomislimo, na primer pri čisto osnovnih človekovih potrebah in drobnih razvajanjih. Po raziskavah Eurostata spijemo državljani Evropske unije več kave kot čaja, in sicer podatki za leto 2008 kažejo, da smo spili po osebi 162 litrov kave in 126 litrov čaja, pri čemer se kar dve tretjini čaja popijeta v treh zimskih mesecih, torej decembra, januarja in februarja. Veselijo se lahko nabiralci zelišč, proizvajalci čajnih mešanic in filter vrečic, kot tudi gostinci in prodajalci dišečih, toplih napitkov na smučiščih, v mestih ter povsod, kjer je potrebno ogreti telo od znotraj. Tudi bolnišnice in reševalne službe si manejo roke. Samo v alpskih državah je v letu 2008 zaradi poškodb na smučiščih kar 51.600 ljudi poiskalo ter potrebovalo strokovno pomoč zaradi zvinov, zlomov in vseh drugih neprijetnosti, ki nas lahko doletijo. Zima ne prinaša dobre zasedenosti samo hotelirjem in ne polni samo hotelske sobe, ampak tudi bolniške postelje. Preberite, kje vse lahko do sebe in drugih odgovoren smučar pusti krepek zalogaj denarja in kdo vse služi zaradi opojne beline. Smejijo se tudi lastniki elektrarn in trgovci z energenti, veselica je tudi v cestnih podjetjih. Pa tudi o tem, kako si lahko na poceni in plemenit način ogrejete srce in dušo ...", "title": "Ko je mraz, se veselijo borze!", "keywords": "borza;zima;mraz;podjetje;firma;zaslužek;sneg;smučanje;čaj;hrana", "lang": "slovenian"}
{"body": "Stečajni upravitelj želi stečaj Merfina V Merkurju računajo, da bodo 35 milijonov evrov premostitvenega posojila dobili konec tega tedna. Iz Merkurja so sporočili, da so aneks h kreditni pogodbi podpisale že vse banke. Merkur pa jim je tudi že dostavil prvi paket prek 500 predračunov za odobritev prvega črpanja kredita. Zato upajo, da bodo sredstva prejeli že konec tega tedna. Medtem si Merkur prizadeva pridobiti soglasje Kranjskega okrožnega sodišča k pogodbi o prodaji službenih vozil, ki jo je brez potrebnega soglasja opravil konec lanskega leta, prisilni upravitelj Ladislav Hafner pa je zaradi tega podal ugovor na vodenje postopka prisilne poravnave. Đorđević si prizadeva za stečaj Merfina Medtem ima veliko dela tudi stečajni upravitelj HTC Dva Branko Đorđević, ki si prizadeva za začetek stečajnega postopka zoper Merfin. Ta HTC Dva, ki je služil kot vzvod za financiranje menedžerskega odkupa Merkurja, dolguje 185 milijonov evrov, ki pa jih ne more poplačati. Družba naj bi bila nelikvidna in prav na tej osnovi bo Đorđević predlagal stečaj, vendar bo pred tem moral zbrati vsa dokazila o kapitalski neustreznosti. Težava je v tem, ker bilanc za preteklo leto še ni, zato je insolventnost težko dokazati. Druga težava je, da HTC Dva na računu nima dovolj sredstev za plačilo sodnih stroškov ob vložitvi zahteve za stečaj Merfina. Đorđevič bi si zato želel, da bi stečaj predlagal kateri izmed drugih upnikov Merfina.", "title": "Merkur predložil predračune, čaka na banke", "keywords": "Merkur;posojilo;Merfin", "lang": "slovenian"}
{"body": "Trgovci Krivi so dobavitelji in proizvajalci Trgovinska zbornica Slovenije je v dnevnikih objavila seznam najvišjih podražitev prehrambnih izdelkov proizvajalcev in dobaviteljev. S tem želijo kupce opozoriti, da je treba razloge za podražitve iskati pri dobaviteljih in proizvajalcih, in ne pri trgovcih. Objavili so abecedni seznam družb in njihovih blagovnih skupin in odstotek podražitve. Najbolj so se podražili izdelki pekarske dejavnosti, zato je največja trgovska družba Mercator pred dnevi svojim dobaviteljem s področja pekarstva že poslala poziv, naj skušajo cene svojih izdelkov v dobro potrošnikov znižati . Pritisk na dobavitelje V pozivu so svoje dobavitelje tudi opozorili, da bodo v vseh blagovnih skupinah iskali izdelke novih dobaviteljev, ki bodo pripravljeni izdelke primerljive kakovosti zagotoviti po ugodnejših cenah. Mercator je v časopisih objavil oglas, v katerem svoje kupce poziva, naj bodo pozorni na posebej označene izdelke v njihovih trgovinah, in zagotavlja, da se cene izdelkov kljub podražitvam proizvajalcev niso spremenile.", "title": "Črna lista najvišjih podražitev", "keywords": "podražitve;seznam", "lang": "slovenian"}
{"body": "Morda je čas, da nepremičnino s podjetja prenesete nase Številni Slovenci, ki so kupovali hiše na hrvaški obali, so to storili prek podjetij, ustanovljenih izključno v ta namen. A zdaj jim grozi plačevanje davka na dobiček. Kot je znano, se je hrvaški nepremičninski trg za tujce sprostil šele lani. Predtem so mnogi Slovenci in Italijani zaradi nakupa nepremičnine ustanavljali podjetja, ki dejansko niso delovala, temveč so prijavila zgolj minimalni dohodek za oddajo apartmaja nekaj dni v letu. Ob tem so prikazali še visoko amortizacijo in nekaj tisoč evrov stroškov za vzdrževanje nepremičnine. Ker dobička ni bilo, tudi davka ni bilo treba plačati. Po ugibanjih hrvaških medijev naj bi bilo na ta način kupljenih nepremičnin vsaj 70.000, še poročajo Finance. Noveli zakonov začenjata veljati 1. julija A izogibanja davkom je konec, saj je hrvaška vlada v sabor pred kratkim poslala noveli o davku na dohodek in davku na dobiček, ki naj bi bila sprejeta po nujnem postopku in naj bi začela veljati že 1. julija ter tako pripomogla k zmanjšanju proračunskega primanjkljaja. Davčna osnova se bo dvignila Davčna osnova se bo tako po novem močno dvignila. Podjetjem, registriranim za oddajanja hiš in apartmajev, se bo strošek amortizacije priznal le, če bodo tako dosegla prihodke v višini vsaj petih odstotkov nakupa nepremičnine. Če bodo prihodki manjši, se bo morala davčno osnovo zvišati za amortizacijo in druge stroške nepremičnine. Od davčne osnove se bo obračunal 20-odstotni davek na dobiček. Kaj storiti? Če ste podjetje ustanovili le zato, da ste lahko kupili nepremičnino na Hrvaškem, lahko nepremičnino zdaj odkupite kot zasebniki, podjetje pa zaprete. Kot novi lastnik boste sicer plačali petodstotni davek na prenos lastnine, vaše podjetje pa 23-odstotni DDV. Če boste nepremičnino ohranili in se želite izogniti davku, morate prikazati ustrezno višje prihodke. V nobenem primeru ne bo odveč posvet z davčnim svetovalcem in odvetnikom.", "title": "Hrvaška slovenskim lastnikom hiš grozi nov davek", "keywords": "Gospodarstvo", "lang": "slovenian"}
{"body": "Petrolov prevzem Istrabenza ni cilj, ampak sredstvo za uresničevanje razvojne strategije, trdijo v Petrolu. Kryžanowski premišljuje o različnih poteh za uresničevanje strategije Petrola, povezovanje z Istrabenzom pa se mu zdi najhitrejša in najelegantnejša. Petrolov prevzem Istrabenza ni cilj, temveč zgolj sredstvo za uresničevanje korporativne razvojne strategije, je dejal prvi mož Petrola. Kot je pojasnil predsednik uprave Petrola Marko Kryžanowski, si Petrol želi postati pomemben regijski igralec na vseh ključnih segmentih energetike, Slovenija pa je zgolj eden od trgov. Povezovanje z Istrabenzom je ena od možnih poti pri uresničevanju te strategije. Ni edina, preučujem tudi druge, je pa najhitrejša,najelegantnejša, je poudaril Kryžanowski. Predsednik nadzornega sveta Petrola Viktor Baraga je ob tem zavrnil vsa ugibanja o morebitnih političnih scenarijih prevzema. Petrol bo prevzem Istrabenza financiral iz lastnih in dolžniških virov. Pri tem je Kryžanowski izpostavil izkazano zaupanje bank. Petrol je po njegovem prepričanju tako dobra družba, da lahko financiranje samega projekta pokrije s svojimi viri in zadolževanjem brez negativnih posledic na rezultate poslovanja. Cena 100 evrov, ki jo Petrol v prevzemni ponudbi ponuja za delnico Istrabenza, je po ocenah Kryžanowskega poštena in privlačna. Kryžanowski je še zatrdil, da se z Istrabenzom vseskozi pogovarjajo o možnostih poslovnega sodelovanja. Komunikacija s predsednikom uprave Istrabenza Igorjem Bavčarjem po zagotovilih Kryžanowskega poteka normalno, tako kot doslej. Pogovarjava se o poslu in o projektih, ki nas skupaj čakajo, je dejal. Potencialnih sinergij med obema družbama je po mnenju Petrolove uprave veliko, najpomembnejše pa so na področju distribucije zemeljskega plina in pri prodaji končnim odjemalcem, pri dobavi električne energije, kjer želi Petrol okrepiti svojo vlogo, ter pri skladiščenju in distribuciji naftnih derivatov, kjer imata obe družbi že danes skupno podjetje. Medtem ko se je cena delnice Istrabenza še pred objavo prevzemne ponudbe gibala okoli 135 evrov, se je po objavi ponudbe zniževala, danes pa se je enotni tečaj oblikoval pri vrednosti 114,72 evra. Cena, ki jo ponuja Petrol, je tako glede na tržno ceno nizka, a Kryžanowski poudarja, da izhaja iz cenitev. Kryžanowski pa ni mogel povedati, koliko delnic je Petrol v okviru prevzemne ponudbe, ki jo je objavil 10. oktobra, že pridobil. Temeljna praksa tako doma kot v tujini pa je, je pojasnil Kryžanowski, da se delničarji na prevzemno ponudbo odzovejo v drugi polovici njenega roka. Medtem pa Istrabenz, ki ima v Petrolu 14,84-odstotni delež, skladno z odločitvijo uprave in nadzornega sveta še naprej kupuje delnice Petrola.", "title": "'Ne gre za politični prevzem'", "keywords": "petrol;istrabenz;prevzem;ponudba;delnica", "lang": "slovenian"}
{"body": "Ljubljana - Cestno podjetje Maribor (CPM) bo moralo tamkajšnjemu okrožnemu sodišču še drugič v šestih mesecih pojasniti, zakaj ni zrelo za stečaj. Potem ko je oktobra lani zahtevo za stečaj mariborskega gradbenega podjetja zaradi terjatev do njegovega nekdanjega hčerinskega podjetja NGR vložila družba Avtoprevoz Gramit Trade, je enak predlog včeraj na sodišče vložil še Nogometni klub Ptuj. Ta od CPM zahteva 120.000 evrov za poravnavo sponzorskih obveznosti, ki bi jih moral mariborski gradbinec že od julija lani plačevati v mesečnih obrokih po 10.000 evrov. \"Dolžnik že več kot deset mesecev zamuja s plačilom najstarejše terjatve iz decembra 2008, ki je zapadla v plačilo junija lani. Ker svojih obveznosti ne more plačati, ker nima likvidnostnih sredstev in je insolventen, smo sočasno in sorazmerno poplačilo terjatev prisiljeni zagotoviti z vložitvijo predloga za začetek stečajnega postopka. Očitno je dolžnik postal trajneje nelikviden,\" so v stečajnem predlogu zapisali v NK Ptuj. Največji lastnik CPM Janez Škoberne včeraj ni bil dosegljiv za pojasnila, po dostopnih podatkih pa je imela družba v prvi polovici lanskega leta za skoraj 115 milijonov evrov dolgoročnih in kratkoročnih obveznosti in za skoraj dvakrat manj terjatev. V NK Ptuj so dodali, da so obveznosti izpolnjevali ves čas trajanja pogodbe, saj se je dolžnikovo ime pojavljajo na reklamnih panojih ob igrišču, na moštvenih dresih, vstopnicah in na spletni strani kluba. Pomislek, da stečajna zakonodaja morebiti ne velja za terjatve, povezane s sponzorstvi, so v v predlogu zavrnili z navedbo, da mora biti po dikciji stečajne zakonodaje dolžnik sposoben poravnavati vse zapadle obveznosti, da se lahko obravnava kot likviden. NK Ptuj je sicer od lanske jeseni v prisilni poravnavi, v kateri so upniki prijavili za skoraj 1,7 milijona evrov terjatev. Po odločitvi upnikov in predlogu prisilnega upravitelja Toneta Kozelja jim bo klub, ki je pet krogov pred koncem državnega nogometnega prvenstva, v katerem še vedno nastopa pod imenom Drava, uvrščen na zadnje mesto lestvice, vrnil trideset odstotkov tega zneska, in to v prihodnjih petih letih. Uradni zakoniti zastopnik kluba je še vedno Franc Gajšek, ki je s položaja predsednika kluba odstopil lansko jesen, pred kratkim pa so ga zapustili tudi direktor Robert Furjan, trener Milko Đurovski in več igralcev. Kljub temu je iz predloga razvidno, da je v ozadju vloženega predloga prav Gajšek. Drugi predlagatelj stečaja CPM, ki je pred kratkim začelo graditi predor Markovec na hitri cesti Koper-Izola, je namreč njegovo podjetje Ibiko, na katerega je ptujski klub pred časom prenesel 22.000 evrov terjatev do CPM. primoz.cirman@dnevnik.si", "title": "Nov predlog za stečaj Škobernetovega CPM, tokrat ga zahteva Nogometni klub Ptuj", "keywords": "gospodarstvo;ekonomija", "lang": "slovenian"}
{"body": "Peko že zamuja z dobavo pomladno-poletne kolekcije Hrvaški Osimpex je po dolgotrajnih pogajanjih v ponedeljek vendarle prejel obvestilo, da ga je komisija za prodajo Peka izbrala kot najugodnejšega ponudnika. Osimpex in zaposleni upajo, da bo o zadevi čim prej odločal tudi DZ, ki mora dati soglasje k prodaji. Kot so sporočili iz Osimpexa, so v pogajanjih s komisijo privolili na ostre pogoje, saj so prepričani, da je Peko odlična proizvodna in prodajna znamka, ki je v stanje tik pred stečajem prišla zaradi kapitalske podhranjenosti, neprimernega korporativnega upravljanja in predvsem zaradi nerazumnega podaljševanja procesa prodaje . Lastniki Peka - Republika Slovenija, DSU, SKB Banka in Gorenjska banka so namreč že oktobra lani imenovali komisijo, ki je vodila postopek prodaje in pogajanj. Predstavniki lastnikov so konec marca z Osimpexom asignirali pogodbo, ki novega lastnika zavezuje k plačilu kupnine v vrednosti nekaj čez dva milijona evrov, takojšnje dokapitalizacije v vrednosti dva milijona evrov, kapitalskih vlaganj v vrednosti šestih milijonov evrov v naslednjih petih letih ter za ohranitev vsaj 280 delavcev za najmanj pet let. Osimpex je zaveze zavaroval z najmočnejšimi garancijami menic na premoženje vseh družb skupine Osimpex in premoženjem lastnikov v teh družbah, so zatrdili v osiješki družbi, medtem ko naj bi bil razlog za podaljšanje postopka prodaje prav v zagotavljanju garancij. Zadeva naj bi se zaustavila na vladi, ker naj kupec ne bi zagotovil ustreznih unovčljivih garancij. Potem ko so soglasje pred časom že dali nadzorni odbori, uprave in direktorji vseh lastnikov, mora namreč DSU za prodajo svojega deleža na predlog vlade dobiti soglasje DZ-ja, kjer predloga za izdajo soglasja skoraj tri tedne po odločitvi komisije še niso prejeli. Zaposlenim v Peku, ki so zaradi likvidnostnih težav podjetja v veliki skrbeh, ni jasno, zakaj se je postopek tako zavlekel. Imajo namreč zagotovila komisije in kupca, da so bili dani korporativna garancija, poroštva in notarsko overjena zadolžnica, ki je takoj neposredno izvršljiva. V Osimpexu nerazumno dolg odlog pripisujejo napakam, ki se običajno dogajajo ob zamenjavah vlad. Upajo, da bo DZ v najkrajšem mogočem času sprejel odločitev. Vsak, ki se je kdaj koli ukvarjal s proizvodnjo in prodajo v modni industriji, ve, kako pomembni za obstanek so dnevi vstopa na trg z novimi kolekcijami, so zapisali v Osimpexu, kjer verjamejo, da se bodo lastniki o tem poučili, preden bo za Peko prepozno in ga ne bodo mogli rešiti niti njihov kapital in strokovne ekipe. Zaradi pomanjkanja obratnih sredstev je Peko že zamudil z dobavo pomladno-poletne kolekcije v svoje trgovine. Proizvodnja je že dolgo motena in zaposleni v Peku se bojijo, da bodo ostali brez plače za marec in da bo Peko morda še pred koncem tega tedna prisiljen objaviti insolventnost. S tem bi bilo ogroženih 380 delovnih mest v Tržiču in Pekovi trgovski mreži.", "title": "Hrvaški Osimpex kupuje tržiški Peko", "keywords": "Gospodarstvo", "lang": "slovenian"}
{"body": "Direktor RVK Zdravko Hočevar je svoj odstop ponudil zaradi objektivne odgovornosti pri julijskem vdoru fekalne vode v vodovodno omrežje na območju Pirana in Bernardina. Direktor Rižanskega vodovoda Koper Zdravko Hočevar desno. Skupni stroški posledice vdora fekalne vode v vodovodno omrežje, ki se je junija letos zgodil na območju Pirana in Bernardina, znašajo prek 175.000 evrov, pri čemer niso upoštevane morebitne odškodnine v primeru tožb. Direktor družbe Rižanski vodovod Koper RVK Zdravko Hočevar je danes zaradi objektivne odgovornosti ponudil svoj odstop. Vsa odgovornost je na meni. Zadevo sicer raziskuje tudi policija, ki ugotavlja morebitno malomarnost, vendar verjamem, da so se sodelavci protokolov strogo držali, je povedal Hočevar. O njegovem odstopu naj bi odločali na jutrišnji seji nadzornega sveta in ponedeljkovi skupščini družbe. Do vdora fekalne vode je prišlo ob zamenjavi azbestnih vodovodnih cevi. Foto Reuters Do vdora fekalne vode v vodovodno omrežje je prišlo ob zamenjavi azbestnih vodovodnih cevi, ki jo je Rižanski vodovod Koper izvajal na območju občine Piran. Strokovnjaki z Inštituta za zdravstveno hidrotehniko menijo, da je dogodku botrovala kombinacija več vzrokov. Izpusta dveh blatnikov, ki se nahajata na območju vdora, sta bila fizično zamašena, zaradi česar je prihajalo do stalnega zamakanja z mikrobiološko močno obremenjenimi tujimi podtalnimi vodami. Morebitni odstop tesnila v eni ali več spojkah vodovodne cevi, vpliv bibavice, najdene okvare vodovodne cevi in dejstvo, da se vodovodna cev nahaja v območju depresije, so omogočili fekalnim vodam, da so vdrle v vodovodni sistem. Sanacija je stala 100.000 evrov Sanacija nastale okvare je vodovod stala približno 100.000 evrov, nekaj več kot 75.000 evrov pa znašajo stroški izpada realizacije, ugotavljajo na Rižanskem vodovodu. Dodajajo, da bodo stroški v primeru izgubljenih tožb znatno višji. Prizadeti občani so bili ob dogodku nezadovoljni predvsem s pomanjkljivim in nepravočasnim obveščanjem o oporečni vodi. Trdijo namreč, da so skoraj ves teden pili fekalije, ne da bi vedeli za to. Večje število jih je zaradi tega utrpelo prebavne motnje.", "title": "Direktor Rižanskega vodovoda ponudil odstop", "keywords": "rižana;vodovod;odstop;direktor;zdravko;hočevar;fekalije;vdor;voda", "lang": "slovenian"}
{"body": "Begunje - Vršilec dolžnosti predsednika uprave Skimarja Ivan Štrlekar je zaradi zadnjih dogodkov v podjetju danes sklical skupščino družbe. Ta bo zasedala v najkrajšem možnem času, ki ga dovoljuje statut, torej 5. januarja. Na njej pa bodo lastniki obravnavali aktualna nesoglasja v vodstvu, sporne pogodbe s svetovalci in potek sanacije. Kot je danes sporočil Štrlekar, so se v zadnjem času v javnosti pojavljale številne manipulacije s poslovnimi podatki, ki so resno škodovale ugledu poslovnega sistema in bi lahko v prihodnje celo ogrozile uspešen potek sanacije Skimarja. Zato uprava vidi edino možnost za umiritev razmer v tem, da lastnike neposredno seznani z vsemi relevantnimi dejstvi in jim na ta način omogoči, da čim prej sprejmejo nujne odločitve, ki bi omogočile nemoteno in predvsem enotno vodenje sanacije. Po tem ko bo aktualna, ki je dolžna podpreti vse pomembne odločitve v podjetju in je pristojna tudi za morebitne zamenjave v nadzornem svetu. dogajanje v Skimarju, na čelu s spornimi visokimi stroški za odvetnike in svetovalce, že v ponedeljek obravnaval nadzorni svet, ki lahko sprejme tudi morebitne kadrovske spremembe, bo tako v začetku januarja na vrsti še skupščin", "title": "O dogajanju v Skimarju v začetku januarja tudi njegovi lastniki", "keywords": "gospodarstvo;ekonomija", "lang": "slovenian"}
{"body": "Trženje. Celjska bolnišnica vlaga denar v pralnico, višek zaposlenih je prekvalificirala v kuharje in perice. Ministrstvo za zdravje: S tem ni nič narobe. Število zaposlenih se je zmanjšalo Osebje. V cene zdravstvenih storitev je všteta tudi cena tako imenovanega nezdravstvenega kadra, kamor spada tudi osebje, zaposleno v kuhinjah in pralnicah. In število ravno tega kadra se je po podatkih ministrstva za zdravje v slovenskih bolnišnicah lani v primerjavi z letom 2008 najbolj zmanjšalo. Lani za 233 ljudi oziroma slabe štiri odstotke. Celjska bolnišnica je lani na trgu zaslužila skoraj milijon evrov. Gre za prodajo hrane, peko slaščic in pranje perila za zunanje naročnike. Tako ministrstvo za zdravje kot tudi prvi mož Zavoda za zdravstveno zavarovanje Slovenije (ZZZS) in nekdanji direktor celjske bolnišnice Samo Fakin pravita, da s tem ni nič narobe. Višek delovne sile “Ob dejstvu, da se je število bolnikov s 750 zmanjšalo na 400 do 500, je bilo treba višek ljudi prezaposliti znotraj bolnišnice. In mi smo jim delo našli na trgu,” pravi Fakin, ki je v času vodenja bolnišnice zaposlil dodatne slaščičarje. “Takrat so se mi smejali, a bila bi popolna norost, da ne bi izkoristili prednosti bolnišnične kuhinje, ki je pod strožjim nadzorom kot vsi drugi obrati in pripravlja zdravo hrano ter jo tudi promovira, da o butični proizvodnji slaščic ne govorim,” pravi Fakin. Enako je, kot pravi, s pralnico. Danes v njej operejo šest ton perila, četrtino od tega za zunanje naročnike. “Nazadnje smo v obnovo pralne linije in drugo opremo vložili 146 tisoč evrov, kar smo pokrili iz lastnih amortizacijskih sredstev in sredstev, ki smo jih s pranjem zaslužili na trgu,” pojasnjuje Danijela Gorišek, predstavnica za stike z javnostmi celjske bolnišnice. Perilo med drugim perejo tudi za jeseniško bolnišnico. 87,5 milijona evrov so lani znašali prihodki v celjski bolnišnici, skoraj milijon od tega so zaslužili s hrano in slaščicami. Goriškova sicer pravi, da vse, kar zaslužijo na trgu, porabijo za stroške zdravstvene dejavnosti ali nakup medicinske opreme. “Pralnica sicer to ni, a je nujni in sestavni del bolnišnice. Brez nje bi morali te storitve iskati na trgu, kjer bi bile dražje, postavlja pa se tudi vprašanje kakovosti,” sklene Goriškova. Poslovne knjige so ločene Na vprašanje, ali ni nevarnosti, da se denar, namenjen izključno zdravljenju bolnikov in nakupu zdravstvene opreme, ne porablja nenamensko za druge naložbe, na ministrstvu za zdravje odgovarjajo, da morajo bolnišnice ločeno voditi poslovne knjige.", "title": "Ker je manj bolnikov, pečejo slaščice", "keywords": "samo fakin;oseba;brezposelnost;poslovni dogodek", "lang": "slovenian"}
{"body": "Vodstvo se je že sešlo s sindikatom Potem ko so delavke Preventa spontano ustavile proizvodnjo v četrtek je bila za družbo razglašena insolventnost, je dopoldanska izmena začela delati, popoldanska pa naj bi proizvodnjo znova ustavila. Uprava je delavkam in sindikatu obljubila, da bo do ponedeljka do 15.00 znano, ali so uspeli zagotoviti sredstva za plače. Če jim to ne bo uspelo, bodo nato v treh dneh razglasili stečaj, je za MMC povedala novinarka TV Slovenija Duška Lah, ki že ves dan spremlja pogajanja. Že prej je za MMC povedala, da so se delavci ob 12. uri sešli na zboru delavcev, na katerem je predsednik uprave pojasnjeval ukrepe, ki jih bodo izvedli v enem mesecu. Sindikat delavcev slovenjgraškega podjetja se je dopoldne že sestal z upravo, ki je nakazala delno rešitev v ponedeljek. Podjetje ima 55 milijonov evrov dolga, junijske plače še niso izplačane, delavci pa imajo agonije dovolj. Več kot 50 odstotkov možnosti, da družbo rešijo Uprava s Krajncem na čelu je že pred časom napovedala, da bo do 23. julija znano, ali jim bo uspelo pridobiti strateškega partnerja, sicer bodo morali objaviti stečaj. Nadzorniki podjetja pa so nato v četrtek na seji razglasili plačilno nesposobnost družbe. Kot je po seji nadzornega sveta povedal prvi mož podjetja Renato Krajnc, obstaja več kot 50 odstotkov možnosti za uspešno prestrukturiranje družbe. Zato bodo najpozneje v mesecu dni pripravili ustrezen program. Uprava bo v najkrajšem mogočem času skušala najti vire za financiranje prehodnega obdobja, saj v nasprotnem realizacija programa ne bo mogoča, je še poudaril Krajnc. Po njegovih besedah se o takem financiranju že dogovarjajo. Pričakujemo, da bo to mogoče realizirati v roku 10 dni. S tem je povezano tudi izplačilo plač zaposlenim, je še izpostavil. Junijske plače šele 27. julija V začetku tedna je iz Preventa Globala in Preventa avtomobilski deli prišla novica, da bodo delavci tudi junijske plače dobili z zamikom. Del zaposlenih naj bi te na račun dobilo okoli 27. julija, ko naj bi nemški partner Prevent DEV poravnal svoje obveznosti. Zamude pri izplačilu plač so bili delavci deležni tudi pretekli mesec, ko so zagrozili tudi s stavko. Upravi je nato s pomočjo posojila, ki ga je zagotovila ena izmed hčerinskih družb Preventa Globala, plače uspelo zagotoviti. V skupini so sicer že odpustili 378 od okoli 2.000 delavcev.", "title": "Prevent Uprava delavkam po protestu rešitev obljubila v ponedeljek", "keywords": "Gospodarstvo", "lang": "slovenian"}
{"body": "Ljubljana - \"To je bila najbolj optimalna rešitev za odpravo nesoglasij, ki jo sprejemam v interesu Kada,\" je po včerajšnji seji nadzornikov Kada povedal Tomaž Toplak, ki je vodenje paradržavnega sklada Kad prevzel v marca 2005, pred tem pa je vodil tudi odbor za gospodarstvo v največji vladni stranki SDS. Pri tem med razlogi ni omenjal svojega, domnevno spornega (samo)imenovanja v nadzorni svet Save, s katerim si je dokončno spodnesel stolček prvega moža Kada. Na vprašanje, zakaj je na skupščini Save podprl nasprotni predlog skupine Nacionalne finančne družbe (NFD), ki ni bil usklajen s političnimi vrhovi in Sodom, pa je Toplak odgovoril, da je \"glasoval v skladu s pooblastili\" in da je \"ocenil, da je to najboljša odločitev\". \"Svoje imenovanje v nadzorni svet Save sem podprl zaradi razmerij v tem organu, ki omogočajo oblikovanje optimalnih koalicij pri obravnavanju vsebin v prihodnjih mesecih,\" je še dodal Toplak. Kot smo že poročali, po novem v devetčlanskem nadzornem svetu Save poleg Toplaka sedijo še trije člani iz \"kvote\" NFD (Stane Valant, Janko Kastelic in Jože Obersnel), prvi mož Soda Marko Pogačnik, Miran Kalčič in trije predstavniki zaposlenih. Ob tem velja opozoriti, da je Toplak v zadnjih tednih \"zaradi razmer na finančnih trgih\" nasprotoval prodaji 18,7-odstotnega Kadovega deleža v Savi, ki spada med tržne naložbe. Tudi predsednik nadzornega sveta Boris Zupančič včeraj ni želel neposredno potrditi, da je Toplak moral oditi, ker je glasoval na svojo roko in s tem iz nadzornega sveta Save \"izločil\" Jerneja Pavlina, po novem predsednika skupščine Kada. Kljub temu pa je Toplakovo potezo na skupščini Save označil kot \"čudno\", ker je \"bil nasprotni predlog v nasprotju z odločitvijo Soda\". \"V tem trenutku še ne morem povedati, kdo bo nadomestil Toplaka, o prevzemu tega položaja pa nisem razmišljal,\" je še povedal Zupančič, ki ni želel razkriti, ali bo Toplak prejel odpravnino in kolikšna bo. primoz.cirman@dnevnik.si", "title": "Toplak odstopil zaradi \"nesoglasij\"", "keywords": "gospodarstvo;ekonomija", "lang": "slovenian"}
{"body": "Z zakonsko ustanovitvijo SDH-ja bo AUKN prenehal obstajati Predsednica uprave Agencije za upravljanje kapitalskih naložb Dagmar Komar bo na predlog finančnega ministrstva podaljšala vodenje agencije do imenovanja novega predsednika uprave oziroma najdlje do 29. septembra. Kot so sporočili z agencije, želijo s tem zagotoviti nemoteno zastopanje in predstavljanje. Komarjeva naj bi po odstopu z mesta predsednice uprave 5. julija agencijo vodila do imenovanja novega predsednika uprave, a ne dlje kot do 15. septembra. Ta rok so zdaj v dogovoru s finančnim ministrstvom tako podaljšali do 29. septembra. Vlada je ob odstopu Komarjeve zagotavljala, da bo v najkrajšem času v skladu s pooblastili DZ-ja predlagala imenovanje vršilca dolžnosti predsednika uprave AUKN-ja. Če bi bil pred koncem meseca sprejet zakon o Slovenskem državnem holdingu, imenovanje vršilca dolžnosti ne bi bilo potrebno, saj bo s sprejetjem zakona agencija prenehala delovati. Komarjeva je ob odstopu pojasnila, da glede na okoliščine, ki so nastale v zadnjem času, glede na spremembo zakonodaje, glede na dejstvo, da se pripravlja nov način upravljanja s kapitalskimi naložbami , šteje, da je njeno poslanstvo s tem končano.", "title": "Dagmar Komar vztraja pri AUKN-ju", "keywords": "Gospodarstvo", "lang": "slovenian"}
{"body": "Azija sedmič zapored navzgor Med 10 najprometnejšimi delnicami na Ljubljanski borzi so se v torek pocenile le Mercatorjeve, tako da je indeks SBI20 prvič letos pridobival. Največji skok tečaja je uspel Gorenju, ki se je ob le 17 tisoč evrih prometa podražilo za 3,8 odstotka največ po septembru in dan končalo pri 11,2 evra, kar pomeni šestodstotni plus. Lani so Gorenjeve delnice padle za 75 %. Preostali papirji so nežno rasli, spodoben promet pa je bil le s Krko, in je dosegel 757 tisoč evrov, kar je več kot z vsemi preostalimi blue-čipi skupaj. Cena Krke je nihala okrog 48 evrov. Slovenski borzni indeks 3.677 točk se je zvišal za 0,45 odstotka. Vlagatelji ostajajo zelo previdni in težko je pričakovati, da bo trg v kratkem bistveno okreval. Kakšno presenečenje bomo morda doživeli šele po objavi lanskih poslovnih rezultatov. Tečaji najprometnejših delnic KRKA 0,44 % 47,99 PETROL 0,36 % 248,91 SAVA RE 0,09 % 11,50 NOVA KBM 0,00 % 9,69 TELEKOM 0,83 % 119,28 SAVA 0,18 % 252,56 MERCATOR -0,56 % 155,76 GORENJE 3,78 % 10,98 Dow Jones teden začel z enoodstotno izgubo V ZDA so teden začeli negativno. Opazno je bilo pobiranje dobičkov po rasti v prejšnjem tednu in zaskrbljenost zaradi krepko upočasnjene rasti prodaje mobilnih telefonov, kar je vplivalo na padec telekomunikacijskih delnic. Tudi finančni sektor je drsel navzdol, potem ko so pri Deutsche Bank znižali oceno dobička za 16 večjih poslovnih bank, med katerimi je tudi JPMorgan Chase, katere delnice so izgubile skoraj sedem odstotkov. Indeks Dow Jones 8.952 točk se je znižal za slab odstotek, Nasdaq 1.628 točk pa le za četrtino odstotka, potem ko so Applove delnice po informaciji, da prvi mož podjetja Steve Jobs ni resneje bolan, poskočile za dobre štiri odstotke. Azija sedmič zapored navzgor Za nekaj trenutkov je bil Dow v pozitivnem območju, potem ko je General Motors poročal, da je bila decembrska prodaja boljša od pričakovanj. A še vedno je bila zelo slaba, saj je v ZDA padla za 31 odstotkov. Ker se je nafta podražila za več kot pet odstotkov, so pridobivale tudi energetske delnice. Azijski trgi so se lahko v torek pohvalili s sedmim zaporednim dnevom rasti, še večji porast pa je preprečil močnejši jen. Evropa je v ponedeljek pridobila dva odstotka indeks FTSEurofirst 300 873 točk in je zdaj 16 odstotkov nad petinpolletnim dnom, doseženim novembra.", "title": "Gorenjeva rast najvišja po septembru", "keywords": "borza;komentar", "lang": "slovenian"}
{"body": "Ljubljana - Zdenko Zanoški bo z novim letom prevzel vodenje celjske tovarne arom in eteričnih olj Etol, je odločil nadzorni svet družbe. Dosedanji predsednik uprave Ivan Ferme se bo namreč upokojil. Zanoški je do zdaj upravljal funkcijo člana uprave, kdo ga bo na funkciji nasledil, za zdaj še ni znano. Nadzorni svet Etola se je seznanil tudi s povečanjem osnovnega kapitala njihove družbe Etol-Rus, upravo pa je zadolžil, da pripravi gospodarski načrt za prihodnje leto. Etol je v prvih devetih mesecih letošnjega leta ustvaril 26,3 milijona evrov čistih prihodkov od prodaje, kar je 15,8 odstotka več kot v enakem obdobju lani. V jugovzhodni Evropi je Etolu uspelo prodajo povečati za 18 odstotkov, na 9,6 milijona evrov, medtem ko je bila rast prodaje v EU in Švici še malenkost višja. Na drugi strani jim je prodaja v srednji in vzhodni Evropi upadla, v Sloveniji pa ostala na enaki ravni kot leto pred tem. Čisti dobiček družbe v prvih treh četrtletjih je znašal 2,6 milijona evrov in bil za 16 odstotkov nižji kot v enakem obdobju lani. Na padec dobička so v veliki meri vplivali predvsem 5,7-krat višji finančni odhodki iz finančnih obveznosti, zaradi česar se je izid iz financiranja zmanjšal na vsega 599.000 evrov. V enakem obdobju lani so sicer izkazovali 1,4 milijona evrov dobička, vendar velja spomniti, da se je Etol letos razdelil na dva dela. Na novoustanovljeni Finetol so tako prenesli vse finančne naložbe, zaradi česar poslovni rezultati niso popolnoma primerljivi.", "title": "Ivan Ferme zapušča Etol", "keywords": "gospodarstvo;ekonomija", "lang": "slovenian"}
{"body": "Vzhodni Pacug. S prostorskim načrtom bo padlo najmanj 22 črnih gradenj. Z ureditvijo območja bo občina v žep pospravila dva milijona evrov. Vsaj polovica lastnikov parcel v vzhodnem Pacugu je tam pripravljena stalno prebivati. Mednje sodim tudi sam. Doro Hvalica Črne gradnje. Na območju vzhodnega Pacuga, znanem predvsem po mladinskem letovišču in domu paraplegikov, bo očitno le konec črnih gradenj. Piranski svetniki so ta teden namreč sprejeli osnutek podrobnega prostorskega načrta za to območje, ki obsega blizu 25 tisoč kvadratnih metrov. Legalnih le pet objektov Trenutno je tam legalno zgrajenih le pet objektov, je pa zato mogoče najti različne \"začasne\" stanovanjsko-počitniške objekte v podobi lesenih kolib, montažnih hišic in celo počitniških prikolic za kampiranje. Nedovoljenih gradenj je najmanj 22, ko pa bo novi podrobni prostorski načrt sprejet, bo mogoče zgraditi 31 novih stanovanjskih objektov. Predvidena je pritlična oziroma dvoetažna gradnja, predpisana pa je tudi velikost bazenov, ki ne smejo biti večji od 50 kvadratnih metrov. Občini do dva milijona Pričakovanja. \"To območje bo končno urejeno. Vprašanje je, kam se steka vsebina iz greznic. Inšpekcijske službe so bile v preteklosti neučinkovite, zdaj pa bomo naredili red in s komunalnimi prispevki, tako čez palec, v proračun občine dobili do dva milijona evrov,\" ocenjuje piranski podžupan Gašpar Gašpar Mišič. Sedem parcel na območju je sicer v lasti občine. Med lastniki zemljišč je na primer Doro Hvalica, znan tudi kot nekdanji pogajalec oziroma vodja pogajalske skupine sindikatov javnega sektorja. \"Sam si nikakor ne bom omislil bazena, saj je do morja le sedem minut, ni pa izključeno, da se kdo od lastnikov parcel ne bo 'izprsil' v tem smislu. Ker so finančne zmožnosti lastnikov zemljišč različne, dopuščam tudi možnost, da bo kdo od nas parcele prodal, saj bo strošek komunalne ureditve znašal od 30 do 35 tisoč evrov,\" razmišlja Hvalica. Zanika, da bodo po ureditvi območja, tedaj se bo parcelam vrednost močno povečala, te špekulativno preprodajali naprej. \"Vsaj polovica od nas, ki smo lastniki parcel na območju, je tam pripravljena tudi stalno prebivati, mednje spadam tudi sam,\" pravi. Namembnost zemljišča v Pacugu je bila pred leti iz kmetijske spremenjena v stanovanjsko, pri tem pa je tudi ostalo. Nekateri investitorji, hišo ima na primer znani televizijski voditelj Jonas Žnidaršič, so bili pri urejanju potrebnih formalizmov uspešnejši kot skupina, zbrana okoli Hvalice. \"Kjer ima Jonas zdaj hišo, je bila najprej ena manjša črna gradnja z balkonom, ki je lastniku nikakor ni uspelo legalizirati. Začelo se je že rušenje, nato pa je zadevo prevzel Jonas in v dveh mesecih uredil papirje,\" se spominja sogovornik.", "title": "Jonas bo dobil sosede", "keywords": "črna gradnja;reč;stvar;prostorski načrt;izdelek;produkt;parcela;mesto", "lang": "slovenian"}
{"body": "Župan Nove Gorice je prepričan, da bi se v reševanje razmer v Hitu moral vključiti tudi nadzorni svet. Meni, da je stavka zaposlenih, ki dobijo tudi do 3000 evrov mesečno, nerazumljiva za večino ljudi. Igralnica Perla Župan Mestne občine Nova Gorica Matej Arčon je v pismu lastnikom družbe Hit, predsedniku vlade Borutu Pahorju in finančnemu ministru Francu Križaniču zapisal, da je pričakoval, da se bo aktivno v reševanje problema zaradi stavke v Hitu vključil tudi nadzorni svet. Vendar se po treh tednih stavke ta sploh ni sestal. Tudi na naslednji, petkovi seji o tem očitno ne nameravajo razpravljati, saj problematike niso uvrstili na dnevni red, je zapisal Arčon. Arčon je prepričan, da je aktivno odzivanje nadzornikov in po potrebi tudi lastnikov v danih razmerah nujno potrebno. Prek člana nadzornega sveta Hita, ki zastopa občine, lastnice deležev v družbi Hit, bo zahteval obravnavo te problematike na petkovi seji. Pozivam tudi ostale lastnike kapitalskih deležev družbe, da zagotovite aktivno delovanje članov nadzornega sveta in se v reševanje družbe tudi sami odgovorno vključite, poziva Arčon. Arčon sicer meni, da je v krizi, ko največjo vrednoto predstavlja ohranitev delovnih mest, stavka zaposlenih, ki mesečno prejmejo tudi 3000 evrov in več, nerazumljiva za večino ljudi. V petek je sicer predvideno tudi nadaljevanje pogajanj med pogajalskima skupinama uprave Hita in novogoriško enoto Sindikata igralniških delavcev SIDS. Če dogovora ne bodo sklenili, bodo zaposleni na igralnih mizah v novogoriških igralnicah Park in Perla ter v Kranjskogorski Koroni ob 18. uri začeli stavkati.", "title": "'Stavka v Hitu nerazumljiva za večino ljudi'", "keywords": "hit;nova;gorica;stavka;matej;arčon;pismo;nadzorni;svet;igralnica;kazino;casino;igralnice;delavec;delavci;stavkajoči", "lang": "slovenian"}
{"body": "Predsednik Danilo Türk verjame v poslovno sodelovanje. Prepričan je, da bo pospešilo konec recesije, saj nekatere države že beležijo lepo stopnjo rasti. Predsednik Danilo Türk Predsednik Danilo Türk je v nagovoru udeležencev poslovne konference Global Russia Business Meeting na Brdu pri Kranju izpostavil pomen poslovnega sodelovanja in ugodnega političnega okolja, ki se hitro spreminja. Poslovno sodelovanje bo pospešilo konec recesije, saj nekateri konci sveta, med njimi tudi Rusija, že beležijo visoko stopnjo gospodarske rasti, je poudaril. To po njegovem mnenju kliče po novih prednostnih nalogah in vizijah, pri čemer pa ne smemo pozabiti na politične komponente, saj se mednarodno politično okolje danes hitro spreminja. Čutil je duh sodelovanja Kot je orisal Türk, je bilo duh sodelovanja dobro čutiti na nedavni paradi ob dnevu zmage v Moskvi, ki se je je udeležil. Duh sodelovanja je bilo po njegovih besedah čutiti tako med predstavniki držav kot na srečanjih z ljudmi, pa tudi na ulicah ruske prestolnice. Vzdušje je pomembno tudi pri poslih, je dejal in opisal, da je za dinamično poslovanje treba zagotoviti varnost, spodbudno poslovno okolje ter vladanje zakonov in dobrih medčloveških odnosov. Kaj pa varnost? Türk in in ruski predsednik Medvedjev Foto Miro Majcen Varnost je, tako Türk, širok pojem, ki se ga je treba lotiti celovito. Pri tem je kot primer navedel nedavno podpisani sporazum SALT o zmanjšanju strateškega jedrskega orožja med Rusijo in ZDA. Za občutek varnosti bi po njegovem mnenju morali izkoristiti ta optimistični trenutek in mu slediti z ukrepi na področju taktičnega jedrskega in konvencionalnega orožja. Pri poslovnem okolju je kot dober primer navedel Partnerstvo za napredek EU. V njem so namreč omenjeni članstvo Rusije v Svetovni trgovinski organizaciji, pa tudi nove, zelene tehnologije in sodelovanje v korist malih in srednje velikih podjetij. Srečanje v Sloveniji, ki ga organizirata ministrstvo za zunanje zadeve v sodelovanju z mednarodnim združenjem Horasis, je tako po Türku priložnost, da se določi prioritete napredka. Liberalizacija vizumskega sistema je pomembna Za poslovanje sta, kot je še izpostavil, ključna tudi stabilnost in predvidljivost zakonskega okvirja, pa tudi človeški stiki in liberalizacija vizumskega sistema. Slednja za EU sicer ni lahka tema, vendar izkušnje na Balkanu kažejo, da lahko liberalizacija tega vprašanja povsem spremeni politično vzdušje. Od nje imajo največ poslovneži, študenti in novinarji, saj se lažje vzpostavljajo stiki, poleg tega pa je svoboda gibanja ena temeljnih človekovih pravic, je sklenil Türk.", "title": "Duh sodelovanja in primerno vzdušje", "keywords": "poslovna;konferenca;danilo;türk;brdo;pri;kranju;rusija;slovenija;global;russia;business;meeting", "lang": "slovenian"}
{"body": "Bančne delnice skačejo v eno in drugo smer Borze so dobile novo upanje če bo grška vlada padla, referenduma čez en mesec še ne bo. Delnice v Evropi drugi dan zapored pridobivajo. Grški premier je v ponedeljek šokiral finančne trge z napovedjo razpisa referenduma o drugem svežnju pomoči, za katerega so se evropski voditelji dogovorili pred enim tednom. Delniški indeksi so strmo padli, frankfurtski DAX30 je v dveh dneh izgubil okrog 10 odstotkov. Toda zadnja dva dneva delniški trgi spet okrevajo. Zdaj so v ospredju špekulacije, da referenduma na začetku decembra morda sploh ne bo, saj utegne že ta petek pasti vlada premiera Papandreoua. Predčasne volitve boljše od referenduma? V tem primeru bi imela Grčija predčasne volitve, kar pa seveda ne odpravlja temeljnih težav, ki jih imajo Atene in njene javne finance. Nenazadnje bi lahko volivci glasove namenili tudi kateri od strank, ki bi se zavzemala za slovo od evra. Razlogov za posebno zadovoljstvo ob padcu vlade torej ne bi bilo. Nemčija in Francija sta Grčiji zagrozili, da ne bo prejela nove finančne pomoči, dokler se ne odloči, ali bo ostala v evrskem območju. Finančne krivulje Kako bi bilo zastavljeno referendumsko vprašanje? DAX30 in CAC40 strmo navzgor Vodilna delniška indeksa v Frankfurtu DAX je spet nad 6100 točkami in Parizu sta do 15.30 pridobila več kot dva odstotka. Pozitivno je na trgovanje vplivala tudi novica, da je Evropska centralna banka za četrt odstotne točke, na 1,25 odstotka, znižala ključno obrestno mero. Evro je posledično zdrsnil na 1,3654 dolarja. Bančne delnice skačejo v eno in drugo smer Vodilno vlogo pri rasti delniških indeksov so imele danes bančne delnice, ki so že v sredo močno porasle. Za vlagatelje z rahlimi živci ni priporočljivo spremljati grafe, ki ponazarjajo gibanje teh papirjev največja italijanska banka po bilančni vsoti UniCredit je v torek padla za 12 odstotkov, v sredo porasla za sedem odstotkov, danes zjutraj sprva izgubila štiri odstotke, nato pa spet krenila navzgor ... Fed pripravljen pomagati Newyorški Dow Jones 11.836 točk je v sredo pridobil poldrugi odstotek, kar je tudi posledica spodbudnih signalov iz ameriške centralne banke. Predsednik Feda Ben Bernanke je namreč sporočil, da je pripravljen pomagati gospodarstvu, če se bodo razmere zaostrile. Zasebni sektor je v ZDA oktobra ustvaril 110 tisoč novih delovnih mest, kar je spodbudna novica pred petkovo objavo podatkov o splošnem stanju na ameriškem trgu dela. Tečaji delnic v prvi kotaciji Ljubljanske borze PETROL +3,13 % 165,00 EUR KRKA +1,94 % 52,11 MERCATOR +1,13 % 170,00 NOVA KBM +0,00 % 4,003 GORENJE +0,00 % 5,60 TELEKOM -0,31 % 61,41 LUKA KOPER -1,04 % 9,50 INTEREUROPA -7,81 % 1,05 Mercator spet pri 170 evrih Na Ljubljanski borzi je bilo v četrtek daleč največ prometa, 579 tisoč evrov, z Mercatorjevimi delnicami, ki so se podražile za odstotek. Nihale so med 166 in 170 evrov. Krka je ob le 184 tisoč evrih prometa pridobila skoraj polovico tistega, kar je izgubila v sredo. Najvišji posli so se sklepali pri 52,85 evra. Največja rast je uspela Petrolu rast do 165 evrov, med delnicami, ki sestavljajo SBI TOP zvišal se je za 1,48 odstotka, na 629 točk, pa so se pocenile le Telekomove, saj naj bi podjetje zaradi racionalizacije poslovanja načrtovalo odpustitev 600 zaposlenih.", "title": "Fed pripravljen priskočiti na pomoč", "keywords": "Gospodarstvo", "lang": "slovenian"}
{"body": "Ljubljanska borza je današnje trgovanje zaključila v negativnem območju. Med pomembnejšimi so se med drugim pocenile delnice Telekoma Slovenije, Mercatorja in Luke Koper, nad gladino pa so vlagatelji trgovali z delnicami Gorenja in Petrola. Indeks SBI TOP se je v primerjavi s četrtkom znižal za 0,39 odstotka. Indeks najpomembnejših podjetij SBI TOP je trgovanje sklenil pri 849,46 točke, kar je 3,36 točke oz. 0,39 odstotka manj kot v četrtek. Borzni posredniki pa so danes sklenili za 1,78 milijona evrov prometa. V prvi kotaciji so največji zdrs zabeležile delnice Telekoma Slovenije, ki so se pri 34.830 evrih prometa pocenile za 2,74 odstotka na 91,42 evra. Za 1,97 odstotka na 157,87 evra so zdrsnile delnice Mercatorja (20.370 evrov), za 0,50 odstotka na 18,08 evra pa delnice Luke Koper, s katerimi so vlagatelji ustvarili za 15.500 evrov prometa. Bolj optimistično so trgovali z delnicami Gorenja, ki so pridobile 1,49 odstotka, njihov enotni tečaj pa se je oblikoval pri 13,60 evra. Borzni posredniki so z njimi ustvarili za 101.360 evrov prometa. Podražile so se tudi delnice Petrola, katerih enotni tečaj se je pri 5210 evrih prometa zvišal za 0,56 odstotka na 260,50 evra. Dražje so tudi delnice NKBM (17.350 evrov, +0,10 odstotka na 10,50 evra) in delnice Intereurope, ki so se ob pičlem prometu podražile za 2,50 odstotka na 4,10 evra. Največ prometa so borzni posredniki ustvarili z delnicami novomeške Krke, in sicer za 1,12 milijona evrov. Ob tem so se delnice podražile za 0,34 odstotka na 62,71 evra. V standardni kotaciji so se med pomembnejšimi delnicami najbolj pocenile delnice Save (18.380 evrov), in sicer za 9,70 odstotka na 120,93 evra. Za 5,55 odstotka na 20,08 evra so se pri 44,350 evrih prometa pocenile delnice Aerodroma Ljubljana. Delnice Pivovarne Laško so se v omenjeni kotaciji pri skromnem prometu podražile za 0,84 odstotka na 15,63 evra, delnice Zavarovalnice Triglav pa za 0,54 odstotka na 16,79 evra. S slednjimi so borzni posredniki ustvarili za 160.760 evrov prometa.", "title": "Ljubljanska borza: SBI TOP navzdol", "keywords": "gospodarstvo;ekonomija", "lang": "slovenian"}
{"body": "Stranka je homogena, je na današnji seji predsedstva SD dejal premier Borut Pahor, ki so ga v stranki opozorili, da preveč govori z novinarji. Tekavčičeva pravi, da bi lahko imeli boljšega premierja od Pahorja. Borut Pahor je na klavzuri ob polovici mandata v Ljubljani povedal, da so stopili pred volilce s sloganom Spremembe za Slovenijo, a še ni bilo jasno, da bodo potrebne tako obsežne spremembe. \"Volumen sprememb bo tak, da je vprašanje, kako jih bomo izvedli. Pogovoriti se je treba, ali so spremembe res dobro premišljene,\" je dejal Pahor. Pravi, da se stranka tega ni prestrašila, biti pa morajo prediskutirane v javnosti. Stranka jih je prediskutirala kritično. Stranka je ustanovila strokovne svete, ki bodo prediskutirali posamezne prihodnje reforme, je povedal premier in izpostavil, da bo potrebno ljudem bolje pojasniti nujnost reform, ki da so v prid države in ne v prid neki privilegirani skupini. Poenotenje mnenj \"Stranka je homogena,\" pravi Pahor. Vodja poslanske skupine Bojan Kontič se sicer poslavlja, neuradno je slišati, da naj bi ga nadomestil Janko Veber. Je pa Kontič dejal, da poslanska skupina Pahorja podpira, tudi koalicija je v parlamentu enotna, kar kažejo zadnja glasovanja. Razprava glede pokojninske reforme še ni čisto pod streho. Je pa reforma pripravljena na razpravo v državnem zboru. Pahor o pokojninski reformi \"Preveč govori z novinarji\" Pahorja so v stranki opozorili, da preveč govori z novinarji. Generalni tajnik stranke Uroš Jauševec je dejal, da je stranka v fazi regeneracije, saj leta 2011 ni nobenih volitev. \"Za sramotno pred samim sabo bi štel, če bi zaradi javnomnenjskih rezultatov spreminjal svojo politiko v levo ali desno,\" je komentiral zdrs SD na tretje mesto v javnomnenjskih raziskavah. Opozarja še, da tisti, ki danes gradijo na previsokih pričakovanjih glede reševanja problemov, teh morebiti ne bodo mogli uresničiti. Premier se je odzval tudi na današnjo izjavo Gregorja Golobiča, da je preveč nasedel Lahovniku glede TEŠ. Pahor Golobiču odgovarja, da je razpravo o TEŠ prvi odprl prav on sam. O Dimičevi in Jeretiču molčali Govorili so tudi o Zoranu Jankoviću, a Pahor pravi, da ga je omenila zgolj predsednica mestnega odbora Metka Tekavčič, ker je župan. Sicer o njem niso govorili, kakor tudi ne o pismu Sebastijana Jeretiča ali Simoni Dimic. Na vprašanja o Jankovićevi potencialni kandidaturi za premierja leta 2012 pa je Pahor odgovoril: \"To je njegova stvar.\" Pahor eno, Tekavčičeva trdi nekaj drugega Tekavčičeva je medtem demantirala, da bi ona izpostavila Jankovića, kar je dejal Pahor. Dejala je, da imamo parlamentarno demokracijo, zato je smešno skrivati se za nestrankarstvo. Tisti, ki so nestrankarski, zastopajo interese kapitala, svojega in tujega. Pravi, da ne trdi, da kdo ne bi učinkoviteje vodil vlade od Pahorja, a Pahor jo vodi tako, da lahko vsak pove, kar želi. Tekavčičeva pa ne želi povedati, kdo bi lahko v SD bil drug kandidat za predsednika vlade.", "title": "Glas v stranki: Pahor ni najboljši", "keywords": "sd;politično gibanje;stranka;borut pahor;premier;reforma;zakonodaja;zakon;uredba", "lang": "slovenian"}
{"body": "Tedna se bomo najbolj zapomnili po torkovem glasovanju o zaupnici vladi, ki jo je Borut Pahor izgubil. Od svetovnih dogodkov najpomembnejša Palestinska prošnja za priznanje državnosti v Združenih narodih. Vlada premiera Boruta Pahorja v državnem v torek zboru ni prestala glasovanja o zaupnici, ki jo je Pahor vezal na imenovanje novih ministrov. Te je podprlo le 36, proti pa je glasovalo 51 poslancev. Pahor in njegovi ministri so tako dobili razrešnico in opravljajo le še tekoče posle. V petek je Pahor predsednika Danila Türka seznanil z odločitvijo, da ne bo vložil zahteve za ponovno glasovanje o zaupnici. V petek pa je Agencija Moody's za eno stopnjo znižala bonitetno oceno Slovenije, ob tem pa opozorila na morebitno nadaljnje znižanje bonitete. Znižanje bonitete ni presenetilo, a ministrstvo za finance poudarja, da je Moody's pri svoji oceni preveč previden. Palestina vložila prošnjo za državnost Razburljivo je bilo tudi dogajanje na svetovnem odru. Palestinski predsednik Mahmud Abas je v petek generalnemu sekretarju ZN Ban Ki Moonu izročil zahtevo za priznanje palestinske državnosti. ZDA so že pred tem sicer napovedale, da bodo prošnjo v Varnostnem svetu ZN blokirale. Končno pa je tudi jasno, kdo od tandema Vladimir Putin - Dimitrij Medvedjev bo prihodnje leto kandidiral za ruskega predsednika. Kot so mnogi pričakovali, bo to ponovno Putin, ki je se je moral z mesta predsednika po dveh mandatih med leti 2000 - 2008 umakniti zaradi ustavnih določil. Teden pa je minil tudi v pričakovanju padca Nasinega satelita. Posebnost njegove vrnitve na Zemljo je bila v tem, da je šlo za največji objekt v zadnjih treh desetletjih, ki se je vračal povsem brez nadzora. V soboto dopoldne po našem času je le strmoglavil v Tihi ocean, po doslej znanih podatkih pa noben njegov del ni povzročil kakšne škode.", "title": "Ostali brez vlade, nas je pa zgrešil satelit", "keywords": "borut pahor;pregled tedna;satelit", "lang": "slovenian"}
{"body": "Vrhnika - Družba Industrija usnja Vrhnika (IUV) v stečaju je objavila javno dražbo za prodajo premoženja. Ta bo 24. februarja in zajema med drugim usnjarno in čistilno napravo na Tržaški 31 v Vrhniki ter tehnološke postopke za obdelavo kož. Ti se primarno prodajajo kot poslovna celota za izklicno ceno 13,25 milijona evrov. Če prodaja kot celota ne bo uspešna, se odpre dražba po posameznih sklopih, piše v obvestilu, objavljenem v današnji izdaji časnika Delo. Poleg tega pa IUV v stečaju prodaja še nepremičnino na Cankarjevem trgu 1 v Vrhniki za izklicno ceno 780.000 evrov ter opremo iz velikega salona po popisu pohištva in druge drobne opreme v Centru mode za izklicno ceno 20.000 evrov. Dražitelji morajo varščino plačati najpozneje do 19. februarja, dražba pa bo nato, kot omenjeno, 24. februarja v prostorih stečajne upraviteljice Nataše Gibičar Toš v Ljubljani. Kot je znano, je IUV v stečajnem postopku od konca decembra 2008 zaradi nelikvidnosti in insolventnosti ter neuspele dokapitalizacije.", "title": "IUV objavil javno dražbo za prodajo premoženja", "keywords": "gospodarstvo;ekonomija", "lang": "slovenian"}
{"body": "Ljubljana - \"Davčna uprava RS (Durs) ni pomotoma zamrznila računov T-2, temveč je izvedla običajen postopek izvršbe. In to zaradi preprostega dejstva, ker davčni zavezanec svojih nespornih obveznosti ni poravnal,\" so se v pristojnem davčnem uradu v Mariboru odzvali na besede poslovodstva T-2, da je do četrtkove izvršbe in posledične zamrznitve njihovih računov prišlo pomotoma in povsem nepričakovano. Kot so nam pojasnili v davčnem uradu, ki ga vodi Marjan Špilar, je namreč T-2 že konec leta 2009 podal vlogo za odlog plačila neporavnanih obveznosti (davka na dodano vrednost), in to za obdobje 60 dni. Vlogo je urad zavrnil, saj podjetje ni izpolnjevalo zakonskih pogojev. \"Odločba je bila izdana 22. decembra lani,\" so zatrdili, obenem pa poudarili, da sama vloga ne zadrži postopka izterjave oziroma izvršbe. Čeprav je T-2, ki ga je takrat že vodil Uroš Rožič, praktično takoj po prejetju odločbe (5. januar 2010) znova podal vlogo za odlog istih obveznosti in za enako obdobje, pa je urad v skladu s svojo zakonsko dolžnostjo postopek izterjave nadaljeval. \"Nepovezanost podaje vloge in zadrževanja postopka izterjave je splošno znano dejstvo, ki je najverjetneje znano tudi zavezancu T-2,\" so pojasnili. Za podjetje, ki se je pred mesecem dni rešilo stečajne grožnje, so tako 17. februarja uvedli postopek davčne izterjave, in sicer zaradi neplačanega DDV v višini 378.097 evrov. \"Poudarjamo, da telefonska izterjava v začetku februarja nikakor ni bila uspešna, ker se pri davčnem zavezancu preprosto nobena od odgovornih oseb ni javljala na telefonske klice pristojne osebe davčnega urada,\" so nazorno opisali, da so v T-2 že vsaj mesec dni vedeli, da bo prišlo do izvršbe. Banka je sklep o davčni izvršbi izvršila 18. in 19. februarja. \"To pomeni, da je bil dolg prisilno poplačan,\" so dodali. tomaz.modic@dnevnik.si", "title": "Durs: V resnici smo prisilno izterjali dolg od T-2", "keywords": "gospodarstvo;ekonomija", "lang": "slovenian"}
{"body": "„Čutim Slovenijo,“ je dejal generalni sekretar Organizacije združenih narodov Ban Ki Moon ob današnjem obisku Slovenije. Pri nas je začel turo po Balkanu. Največji uspeh Slovenije v OZN Največji uspeh Slovenije v OZN doslej je bilo članstvo v Varnostnem svetu ZN v letih 1998 in 1999. Generalni sekretar Združenih narodov (OZN) Ban Ki Moon je v pogovorih s slovenskimi predstavniki dejal, da ima Slovenija glede na države nekdanje Jugoslavije poseben položaj, saj so ji bile vojne grozote prizanesene. Ker je bil pri nas že leta 2008 in se je takrat sprehodil po tromostovju, je to simboliko uporabil tudi v svojem nagovoru poslancem: „Prvi most je most med vašo jugoslovansko preteklostjo in evropsko prihodnostjo. Drugi most povezuje vaše sosede v regiji z njihovimi evropskimi hotenji. In tretji most je most med ZN in Slovenijo, ki nas povezuje v našem globalnem poslanstvu miru, razvoja in človekovih pravic.“ A slovenske težave s preteklostjo so očitno postale znane po vsem svetu, saj se je Ban obregnil tudi v nenehne spore o naši zgodovini. Pravi, da moramo deaktivirati temeljne napetosti, da bi dosegli trajno stabilnost in spravo. Za trajno stabilnost je po njegovem nujno, da se odstranijo še zadnji ostanki vojne, za kar je potrebna evropska povezanost. Bačovnik Janševa z damskim programom Urška Bačovnik Janša pa je medtem gostila ženo generalnega sekretarja OZN Ban Sun Taek. Ogledali sta si Kobilarno Lipica in predstavo lipicancev, popoldne pa obiskali tabornike v Ribnem pri Bledu, udeležili sta se tudi nagovora Ban Ki Muna v državnem zboru.", "title": "Ban Ki Mun: \"Čutim Slovenijo\"", "keywords": "Ban Ki-moon;Slovenija", "lang": "slovenian"}
{"body": "Cene nižje za okoli 4 cente Cene naftnih derivatov se bodo opolnoči znižale - bencin se bo pocenil za 3,9 centa, dizelsko gorivo pa za štiri cente. Za liter neosvinčenega 95-oktanskega bencina bo tako treba po novem odšteti 1,448 evra, za liter 100-oktanskega bencina 1,476 evra, liter dizelskega goriva pa bo od torka stal 1,378 evra. Znižala se bo tudi cena kurilnega olja - po novem bo treba za liter odšteti 1,001 evra, kar je 3,7 centa manj kot do zdaj. Cene naftnih derivatov v Sloveniji se določajo vsakih 14 dni, skladno z vladno uredbo in po metodologiji, ki temelji na gibanju cen naftnih derivatov na svetovnem trgu ter na gibanju tečaja dolar-evro.", "title": "Naftni derivati prihodnja dva tedna cenejši", "keywords": "Gospodarstvo", "lang": "slovenian"}
{"body": "Prometni minister Vlačič se je javno distanciral od enega največjih spopadov za prevlado v Luki Koper. Dejal je, da ni vedel, da bodo nadzorniki odstavili nekdaj Janševega aduta Časarja.", "title": "O menjavah vedel tudi minister", "keywords": "luka;koper;časar;vlačič;menjave;nadzorni;svet", "lang": "slovenian"}
{"body": "Ljubljana - Na Gospodarski zbornici Slovenije (GZS) ocenjujejo, da so spremembe zakona o preprečevanju zamud pri plačilih nujne. Ob tem predlagajo, da se v medresorsko delovno skupino za pripravo sprememb zakona vključijo reprezentativne zbornice. Spremembe zakona naj bi odpravile nekatere neustrezne rešitve, ohranil pa naj bi se večstranski obvezni pobot. Na GZS menijo, da bi se z vključitvijo gospodarstva v pripravo zakonskih sprememb izognili težavam pri lanskem sprejemanju osnovnega zakona. Pri tem znova opozarjajo, da je bil zakon sprejet ne glede na številna opozorila gospodarstva, predvsem GZS, o negativnih posledicah na likvidnost podjetij. \"Žal so se napovedi uresničile, zakon zato terja nujne popravke,\" so zapisali v javnem dopisu ministrstvoma za finance in za gospodarski razvoj in tehnologijo. Vlada je zakonske spremembe napovedala. V GZS sicer priznavajo, da sprememba zakona sama po sebi ne more odpraviti problema nelikvidnosti v gospodarstvu, ki je posledica nedelovanja pravne države.Zakonske možnosti so omejene, niso pa nemogoče Za bistveno večjo plačilno disciplino je po njihovem mnenju nujno odpraviti tudi druge, enako pomembne razloge za problem plačilne nediscipline. Med temi navajajo pomanjkanje denarja, padec proizvodnje, izgubo trgov, negativne poslovne izide podjetij in zlorabe javnega naročanja po najnižji ceni, zaradi katerih je nelikvidnost v veliko primerih prerasla v insolventnost. \"Zakonske možnosti za to so omejene, niso pa nemogoče,\" menijo na zbornici. V dopisu ministrstvoma se na GZS sklicujejo tudi na rezultate zadnje ankete o likvidnosti slovenskega gospodarstva. Ta kaže, da 51,2 odstotka podjetij ocenjuje, da je likvidnost v gospodarstvu po uvedbi večstranskega pobota ostala enaka, 46,6 odstotka pa jih ocenjuje, da se je poslabšala. Ob tem anketirana podjetja pravijo, da jim je uspelo pobotati le majhen del prijavljenih obveznosti. Dobra polovica (51,1 odstotka) jih pravi, da je ta delež pod enim odstotkom, nadaljnjih 30,1 odstotka pa jih je pobotalo od enega do petih odstotkov obveznosti. Podjetja tudi v veliki meri (83,3 odstotka) ocenjujejo, da je država po sprejemu zakona poslabšala plačilno disciplino in le v izjemnih primerih plačuje v predpisanih 30 dneh. Tri četrtine pa se jih zavzema za odpravo večstranskega pobota in predpisanega 60- oziroma 120-dnevnega plačilnega roka.", "title": "GZS: Spremembe glede preprečevanja zamud pri plačilih nujne", "keywords": "gospodarstvo;ekonomija", "lang": "slovenian"}
{"body": "ZDA so zvišale zaloge nafte in zemeljskega plina Dolar je dosegel novo najnižjo vrednost v primerjavi z evrom, pa tudi najnižjo vrednost v zadnjih 12 letih v primerjavi z jenom. Posledično so padle cene delnic na svetovnih trgih in znova narasle cene nafte. Cena ameriške nafte je dosegla novo rekordno ceno, 110,20 dolarja za sod. Potem ko je ameriško ministrstvo za energijo v sredo objavilo poročilo o povečanju obsega ameriških zalog, so se cene znižale, pozneje pa so se predvsem zaradi padca dolarja povzpele do rekordnih vrednosti. Zaloge nafte so se sicer pretekli teden povečale za 6,2 milijona sodov, kar je bilo trikrat več od napovedi.", "title": "Dolar rekordno nizek glede na evro", "keywords": "nafta;cene", "lang": "slovenian"}
{"body": "V zadnjem trenutku si je ena od koalicijskih strank premislila, začela trgovati in zato je Bojan Dremelj še vedno predsednik uprave Telekoma.", "title": "Dremelj še vedno za krmilom Telekoma", "keywords": "bojan;dremelj;telekom;koalicijska;stranka", "lang": "slovenian"}
{"body": "Lansko leto je bilo v gorah, kar se tiče nesreč, rekordno. Reševalci so morali posredovati v več kot štiristo primerih. Smrtnih žrtev 28. Leta 2011 Gorski reševalci so opravili 406 reševalnih akcij, v katerih so reševali 458 ljudi. Poškodovalo se je 219 ljudi, umrlo jih je 28. Helikopter je moral posredovati v 156 primerih, zdravnik pa v 200. Gorski reševalci so leta 2011 prvič presegli število 400 pri številu reševalnih akcij, medtem ko so tolminski reševalci presegli število 90 pri reševalnih akcijah na njihovem področju. Število reševalnih akcij v zadnjih letih tako skokovito narašča. Leta 2000 je bilo preseženo število 200, leta 2007 število 300, kaže poročilo gorske reševalne službe Slovenija. Višji tudi odstotek negorniških nesreč Gorski reševalci posredujejo tudi pri negorniških nesrečah predvsem zaradi nedostopnosti terena. Največ je nesreč jadralnih padalcev, delovnih nesreč, nesreč pri vodnih športih. Policija svetuje vsem planincem, naj se v gore nikoli ne odpravijo nepripravljeni. Od zahtevnosti poti pa mora biti odvisna tudi oprema planinca. Več nasvetov lahko preberete tukaj. Nesreč glede na razmere malo Po besedah Janija Beleta, predsednika KINGO GRZS, je bilo nesreč – glede na idealne razmere, ki so lani prevladovale v gorah tako pozimi kot poleti – malo. \"Višek sezone je bil avgusta, ko je šlo mimo Kredarice na vrh Triglava tudi po 3000 planincev, koče pa so ponoči pokale po šivih, podobna slika je bila tudi na drugih vrhovih.\" So se pa, kot kaže, obrestovala tudi opozorila gorskih reševalcev, policije in planinskih zvez, ki so ves čas sezone opozarjali na pravilno opremo in način gibanja v gorah. Vse več ljudi pri svojih pohodih v gorah nosi tudi čelado.", "title": "Leta 2011 rekordno število nesreč v gorah", "keywords": "gorska reševalna zveza slovenije;gore;nesreče;", "lang": "slovenian"}
{"body": "Špela Lilija v oddaji Prava ideja! Hudi krizi v usnjarski industriji se je družinsko podjetje Hiša usnja Herman izognilo s široko paleto izdelkov in prav nove ideje so po mnenju oblikovalke Špele ključ do uspešnega poslovanja. Oblikovalka Špela Lilija je najmlajša predstavnica družinskega podjetja, ki v haloških Dolanah že štiri desetletja ustvarja usnjene izdelke. Špelin ded je z mojstrskim izpitom za izdelavo oblačil v sedemdesetih letih v domači garaži začel graditi uspešno zgodbo, danes pa so v podjetju zaposlene tri generacije družine. Špela Lilija bo gostja oddaje Prava ideja. Poročali bodo tudi o tem, kako nam bo uspelo počrpati evropski denar in o novih pristopih v marketingu. Prava ideja je na sporedu vsak četrtek ob 21.30 na 1. programu TV Slovenija, ponovitev pa v ponedeljek ob 18. uri na 2. programu. Vabljeni k ogledu! Najbolj me je pritegnilo oblikovanje nečesa novega. Iskanje novih idej in kreacij. Seveda pa je k temu pripomoglo tudi domače podjetje in možnosti, ki sem jih imela oziroma jih imam za ustvarjanje, o svoji odločitvi, da se usmeri v oblikovanje usnjenih izdelkov, pove Špela. Izdelava v enem dnevu, tapeciranje sedežev Današnji časi za usnjarstvo in prodajo usnjenih izdelkov niso rožnati. Stanje pri nas je zelo slabo. Če pogledamo trg, vidimo, da skoraj ni več podjetja v Sloveniji, ki bi se ukvarjalo z izdelavo samega usnja, kaj šele usnjenih oblačil, poudarja Špela. Ostali so tako le še nekateri podjetniki in manjša podjetja, ki delajo za svoje preživetje. Prav zato tudi v njihovem podjetju ves čas iščejo nove poti in nove izdelke. Tako so se lotili tudi individualnega vezenja na oblačila, tapeciranja letalskih sedežev, avtomobilskih delov, pohištva, izdelave usnjenih motorističnih kombinezonov. Trudijo se upoštevati vse želje strank ter izdelek ustvariti v čim krajšem času, tudi enem dnevu, izpostavlja naša sogovornica. Navdušenje Avstrijcev Spoznali so jih na avstrijskem tržišču, kar je prineslo porast naročil za irhaste hlače iz jelenove kože in njihove značilne noše. Razen obiska raznih sejmov v Avstriji za ta uspeh nismo uporabili kakšne posebne promocije. Kupci so nas sami reklamirali dalje. Po njenem mnenju zanimanje kupcev za usnjene izdelke ne upada, vendar si s svojo plačo ne morejo privoščiti kvalitetnega usnjenega izdelka, ki bi jim zdržal 10 do 15 let, in so primorani kupiti poceni kitajski izdelek, slabše kvalitete in izdelave .", "title": "Irhastne hlače družinskega podjetja iz Haloz navdušujejo Avstrijce", "keywords": "Prava ideja;Špela Lilija;Usnjarstvo Herman;usnjeni izdelki;irharce;irharste hlače;Ana Svenšek", "lang": "slovenian"}
{"body": "Po nedavni etapi s pristankom na Antarktiki je pilot Matevž Lenarčič tokrat na poti čez Tihi ocean. Z Velikonočnega otoka se je napotil proti Francoski Polineziji. Projekt, imenovan GreenLight WorldFlight, s slovenskim geslom majhno, lahko, zeleno, se uspešno nadaljuje, saj je Matevž Lenarčič že na poti čez največji svetovni ocean. Po načrtih naj bi pot trajala 11 ur, vendar ekipa pričakuje, da se bo zaradi napovedanega severozahodnega vetra pot nekoliko podaljšala. Tudi etapa poleta čez Tihi ocean je izjemno zahtevna, ker na poti ni nobenega otoka z letališčem, kjer bi bil pristanek mogoč. Kot je ekipa zapisala v sporočilu za javnost, je pravilno načrtovanje poti izjemno pomembno in zaradi tega nekoliko bolj stresno. Neverjetno skromna poraba goriva Ko je Lenarčič pristal na Velikonočnem otoku in napolnil letalo z gorivom, je ugotovil, da je v letalu po preleteni izjemno dolgi poti ostalo relativno dovolj goriva. V praksi je tako dokazal, da je Pipistrelovo letalo virus SW 914 zelo varčno. Za tokratni let bo pilot potreboval 214 litrov goriva in glede na vremenske pogoje se je odločil, da bo s seboj vzel še 85 litrov rezervnega goriva, kar mu omogoča dodatne štiri ure in pol letenja, še pojasnjujejo v ekipi, ki spremlja Lenarčičev polet okoli sveta.", "title": "Lenarčič z malim letalom čez véliki Pacifik", "keywords": "Matevž Lenarčič;Lenarčič;polet okoli sveta;", "lang": "slovenian"}
{"body": "Ljubljana - Stopnja registrirane brezposelnosti v Sloveniji je bila marca 10,6 odstotka, kar je 0,1 odstotne točke manj kot aprila, je danes objavil državni statistični urad. Število registriranih brezposelnih oseb se je znižalo za skoraj 900 na okoli 98.900. Število delovno aktivnih oseb se je zvišalo za 0,1 odstotka na okoli 837.000. Stopnja registrirane brezposelnosti se je marca tako prvič po avgustu lani znova nekoliko znižala. Stopnja registrirane brezposelnosti pri moških je znašala 10 odstotkov, kar je 0,1 odstotne točke manj kot februarja, za toliko pa se je znižala tudi pri ženskah, kjer je znašala 11,2 odstotka. Število oseb, zaposlenih pri pravnih osebah, se je marca znova zvišalo, tokrat za 1350, vendar pa se je hkrati za skoraj 200 znižalo število oseb, zaposlenih pri fizičnih osebah. Marca sta bili delovno aktivni 836.902 osebi, od tega je bilo 750.947 oseb zaposlenih, 85.955 pa samozaposlenih. Število samozaposlenih oseb se je znižalo četrti mesec zapored.", "title": "Stopnja brezposelnosti se je marca prvič po avgustu nekoliko znižala", "keywords": "gospodarstvo;ekonomija", "lang": "slovenian"}
{"body": "V Sloveniji skoraj 40 odstotkov urne postavke stroškov dela predstavljajo davki in prispevki. Delo je v Sloveniji preveč obdavčeno, trdijo v združenju delodajalcev Slovenija ostaja kljub razbremenitvam, ki so bile uveljavljene na področju dohodnine in davka na izplačane plače, v skupini evropskih držav z najvišjim davčnim obremenitvijo stroška za delo. To uvršča Slovenijo ob relativno togi delovnopravni zakonodaji v spodnji del lestvice držav, ki so zanimive za tuje investitorje, poudarjajo v Združenju delodajalcev Slovenije ZDS. Povečanje plač in stroškov dela v skladu z zahtevami sindikatov bi pomenilo povečanje že tako visoke inflacije in zmanjšanje konkurenčnosti slovenskih podjetij na svetovnih trgih, dodajajo. Kot so sporočili z ZDS, so danes predstavnikom tujih veleposlaništev in velikih tujih družb v Sloveniji predstavil usklajeni predlog zakona o delovnih razmerjih. Na srečanju, ki se ga je udeležil tudi izvršni direktor in član odbora Evropskega združenja delodajalcev Marc Stocker in predstavniki delodajalskih organizacij iz Češke in Hrvaške, so obravnavali tudi probleme plačne politike v državah Evropske unije. Države EU v letošnjem letu beležijo visoko gospodarsko rast, nove članice pa se srečujejo s povečano stopnjo inflacije. Visoka gospodarska rast v Sloveniji, je po oceni Združenja delodajalcev Slovenije cikličnega in ne strukturnega izvora, zato je potrebno zahteve sindikatov po povečanju plač, obravnavati preudarno, v okviru tripartitnega socialnega dialoga, saj plačna politika, poleg fiskalne politike, zaradi izgube monetarne suverenosti predstavlja pomemben element za uravnavanje makroekonomske stabilnosti. Po izračunih ZDS znaša povprečna urna postavka stroškov dela v Sloveniji za prvo polletje letos skupaj z dodatnimi stroški dela 10,4 evra, v letu 2006 pa 10,1 evra. Ob tem je pomembna tudi struktura stroška dela, opozarjajo v združenju in pojasnjujejo, da v Sloveniji skoraj 40 odstotkov urne postavke stroška dela predstavljajo davki in prispevki, ki jih plačata tako delodajalec kot delojemalec. Neto plača, ki pomeni dejansko kupno moč zaposlenih, predstavlja manj kot 50 odstotkov celotnih stroškov dela. Po mnenju združenja in ostalih udeležencev posveta bi zato morala vlada zmanjšati davčno obremenitev v skladu s predlogom zakona o delovnih razmerjih za znižanje davčnega primeža nekaterih stroškov dela, za katerega se je obvezala v okviru socialnega sporazuma o zniževanju obremenitev stroška dela. Navedeni predlog je ZDS posredovalo predsedniku vlade Janezu Janši že v začetku julija letošnjega leta, vendar niti vlada niti ministrstvo za finance in ministrstvo za delo nanj doslej še niso odgovorili, niti sprejeli ustreznih ukrepov, dodajajo v združenju.", "title": "Delo preveč obdavčeno?", "keywords": "davki;davek;prispevki;stroški;dela;delo;plača;neto", "lang": "slovenian"}
{"body": "Na Ljubljanski borzi vse delnice navzdol Zaradi japonske jedrske krize je na delniških trgih zavladala panika. Tokijski indeks Nikkei je bil v torek že za 16 odstotkov v minusu, Evropa pa je dan začela z več kot dvoodstotnim padcem. Na osrednji japonski borzi investicijski skladi ta teden poznajo le eno besedo prodaj! Šestodstotni ponedeljkov padec je bil le uvertura v torkov zlom Nikkei 8.606 točk je strmoglavil za 10,6 odstotka, v najhujšem trenutku pa je bila njegova izguba celo 16-odstotna. V dveh dneh je Nikkei padel že za 17 odstotkov, kar je najslabše dvodnevno obdobje po črnem oktobru 1987. Če so včeraj naraščale vsaj delnice gradbenih podjetij, danes v sestavi indeksa Nikkei med 225 podjetji zaman iščemo vsaj eno z višjo ceno delnice. Zlato izgubilo sijaj, blestijo obveznice Ker je po novi eksploziji v jedrski elektrarni Fukušima stopnja radioaktivnega sevanja postala nevarna za ljudi in ker utegne radioaktivni oblak prinesti nad Tokio, so skrajno zaskrbljeni tudi borzniki na evropskih parketih. Začetek torkovega trgovanja je postregel z okrog dvoodstotnim minusom, ob 10.30 pa so bile izgube že mnogo večje. Frankfurtski DAX30 je padel za skoraj pet odstotkov, na dobrih 6.500 točk. Ob razprodaji premoženja skladov tveganega kapitala hedge skladi niti zlato nima statusa varnega pribežališča - cena je zdrsnila pod 1.400 dolarjev, občutno pa pridobivajo obveznice. Donos ameriške 10-letne državne obveznice je tik nad tremi odstotki. Finančne krivulje Japonska centralna banka poslovnim bankam namenila več denarja kot po propadu banke Lehman Brothers New York včeraj še dokaj miren Na Wall Streetu se tudi pripravljajo na zajeten minus, potem ko je v ponedeljek še prevladalo mnenje, da je popravek na delniških trgih kratkotrajen in se bo optimizem hitro vrnil. Newyorški Dow Jones 11.993 točk je tako izgubil precej skromnih 0,43 odstotka, čeprav bodo tudi ameriška podjetja občutila, da se je življenje v nekaterih delih Japonske ustavilo. Texas Instruments, na primer, že pričakuje nižje prihodke zaradi izpada proizvodnje. Izgubljale so tudi delnice podjetij, ki proizvajajo luksuzne dobrine, saj je Japonska z 11-odstotnim svetovnim deležem hvaležen kupec takšnih proizvodov. Tečaji delnic v prvi kotaciji INTEREUROPA+0,00 %3,10 EUR MERCATOR-0,56 %161,10 GORENJE -0,84 % 11,85 NOVA KBM-1,39 %9,96 KRKA -1,65 %59,50 PETROL -1,67 %236,00 LUKA-2,78 %14,00 TELEKOM -3,61 %80,00 Telekom padel na 80 evrov Ljubljanska borza, ki tradicionalno ni preveč vpeta v mednarodno dogajanje, jo je relativno dobro odnesla. Indeks SBI TOP 798 točk je padel za poldrugi odstotek in prvič v svoji petletni zgodovini dan končal pod 800 točkami. Promet se je zvišal in je s Krko presegel mejo milijon evrov. Njen tečaj je zdrsnil za 1,65 odstotka, na 59,50 evra. Z 250 tisoč evri sledijo Telekomove delnice, ki so cenejše za 3,6 odstotka in so pri 80 evrih dosegle zgodovinsko dno.", "title": "Japonski zdaj grozi še finančna katastrofa", "keywords": "Gospodarstvo", "lang": "slovenian"}
{"body": "Svet ECB-ja ohranil ključno obrestno mero pri 0,75 odstotka Slovenija ima vse potenciale za to, da pride sama iz nevarnih voda, a mora izvesti pet ukrepov, je po srečanju s predsednikom Evropske centralne banke ECB dejal Janez Janša. Slovenski premier se je po seji sveta ECB-ja na Brdu pri Kranju sešel z Mariem Draghijem, s katerim sta govorila o razmerah v območju evra in ukrepih, ki jih namerava Slovenija izvesti do konca leta, da bi izšla iz nevarnih voda. Po besedah Janše ima Slovenija možnosti, da sama pride iz krize, a je za to potrebnih pet ukrepov - ureditev javnih financ in znižanje proračunskega primanjkljaja, stabilizacija bančnega sistema, resen pristop k prestrukturiranju državnega dela slovenskega gospodarstva, do konca leta pa je treba sprejeti tudi reformi trga dela in pokojninskega sistema. Vseh teh pet ukrepov Slovenijo zagotovo pripelje v varne vode, kjer bo naprej mogoče pluti z lastnimi jadri in brez strahu, da se bo kriza v Sloveniji nadaljevala, je povedal slovenskih premier. Na vprašanje, koliko denarja bo morala država prihodnje leto nameniti za dokapitalizacije državnih bank in kako bi to lahko vplivalo na primanjkljaj, je Janša dejal, da te napovedi v tem trenutku ni mogoče dati. Lahko samo špekuliramo, tega pa ne želim. Najprej mora mehanizem, ki je bil v sredo potrjen v DZ-ju, začeti delovati in ko bomo očistili bilance, bomo videli, kakšno je dejansko stanje, je povedal premier in dejal, da bo treba sredstva za dokapitalizacije, če bodo nujna, pridobiti s privatizacijo. Glede prestrukturiranja državnega dela slovenskega gospodarstva je Janša pojasnil, da je bil zato ustanovljen Slovenski državni holding. To je tudi instrument, prek katerega bo mogoče izvesti nadaljnjo transparentno, pregledno privatizacijo tega premoženja, je povedal predsednik vlade. Svet ECB-ja na današnjem zasedanju na Brdu pri Kranju ni znižal ključne obrestne mere za območje evra, ki tako ostaja na rekordno nizki ravni 0,75 odstotka. Predsednik ECB-ja Mario Draghi je na novinarski konferenci po zaključku zasedanja izpostavil trdno zavezo ohranjanju enotnosti denarne politike in dodal, da je evro nepovraten.", "title": "Janša Za izhod iz krize mora Slovenija izpeljati pet ukrepov", "keywords": "Gospodarstvo", "lang": "slovenian"}
{"body": "Slovenija se je po sprejetju proračuna in zaupnici vladi zadolžila za 1,5 milijarde evrov po skoraj petodstotni obrestni meri. To bodo plačevale še naslednje generacije, nekdo pa bo z našimi obveznicami v treh letih zaslužil skoraj 220 milijonov evrov. Kdo, ni znano. Finančno ministrstvo molči.", "title": "Kdo je skrivnostni investitor?", "keywords": "zadolžitev;državne;obveznice;državna;obveznica", "lang": "slovenian"}
{"body": "Koper - Predsednik uprave Intereurope Andrej Lovšin je na zadnji seji od nadzornikov dobil zeleno luč za nadaljevanje projekta v Moskvi, za katerega je mimo soglasja nadzornikov porabil bistveno več denarja, kot bi smel. Vendar se njegove težave s tem niso končale. Po neuradnih podatkih se upravi Intereurope še vedno krepko maje stolček, saj nadzorniki in lastniki ne morejo mimo tega, da jih je Lovšin s svojo samovoljo v Rusiji dejansko postavil pred zid. Predsednik nadzornega sveta Intereurope Boštjan Rigler nam je potrdil, da so morali vsi nadzorniki zaradi naložbe v Rusiji pred dnevi na zaslišanje h koprskim kriminalistom. Lovšina bodo kriminalisti zaslišali v petek, ovadbi zaradi zlorabe položaja pa se najbrž ne bo mogel izogniti, saj naj bi ga po naših podatkih dejansko vsi nadzorniki precej obremenili. Natančno kako naj bi potekalo financiranje projekta v Moskvi in kakšni bodo petletni učinki za matično družbo in hčerinsko podjetje Intereuropa East v Moskvi, bo morala uprava Intereurope podrobno pojasniti prihodnji četrtek. Andrej Lovšin pojasnjuje, da je naložba v Moskvi res večja, kot so sprva načrtovali (123,5 milijona evrov), vendar to opravičuje z obljubami, da bodo večji tudi prihodki. Pojasnil je še, da imajo za zdaj sklenjeno predpogodbo z General Motors in da imajo trenutno na lokaciji v Rusiji okoli 11.000 avtomobilov. Vendar naši viri opozarjajo, da Intereuropa za avtomobilski terminal sploh nima uporabnega dovoljenja in da avtomobile pravzaprav skladišči na črno. Zato naj bi bilo le od dobre volje ruskih oblasti odvisno, ali vse skupaj zaplenijo in prepovejo uporabo terminala ali ne. \"Res je, da uradnega uporabnega dovoljenja v Moskvi še nimamo, ker avtomobilski terminal še ni povsem končan. Moskovske oblasti pa so nam dovolile, da lahko na terminalu začasno skladiščimo avtomobile,\" se je včeraj izgovarjal Lovšin. Natančno ni znal razložiti, kaj jim to začasno dovoljenje sploh dovoljuje in kakšno naj bi bilo. Vendar je odločno zatrdil, da v Moskvi zagotovo lahko parkirajo avtomobile. Lovšin je včeraj zavrnil namige, da ima Intereuropa likvidnostne težave. Prav tako je zanikal naše podatke o tem, da jim ena od bank ni odobrila kredita. S tem, kakšno je finančno stanje v Intereuropi, bodo nadzorniki natančno seznanjeni prihodnji teden, ko bodo na seji obravnavali revidirano poslovno poročilo za minulo leto in rezultate za prvo četrtletje letošnjega leta. Vsekakor pa stanje v družbi ni najboljše, saj jo zaradi slabih plač in razmer zapuščajo številni kadri. Na zadnjem svetu delavcev so bili zaposleni precej zaskrbljeni zaradi prodaje premoženja družbe, s čimer naj bi uprava izboljševala finančno stanje družbe. tatjana.tanackovic@dnevnik.si", "title": "Nadzorniki na zaslišanjih nad Lovšina", "keywords": "gospodarstvo;ekonomija", "lang": "slovenian"}
{"body": "Frankfurt - Nemčija, največje evropsko gospodarstvo, je v letošnjem prvem polletju znižala javnofinančni primanjkljaj na 0,6 odstotka bruto domačega proizvoda (BDP), kar je najmanj od začetka leta 2008, je danes sporočil nemški statistični urad. Ob tem je potrdil, da je Nemčija v drugem četrtletju na ravni trimesečja beležila le 0,1-odstotno rast BDP. V prvem polletju leta 2010 je javnofinančni primanjkljaj Nemčije znašal 3,1 odstotka BDP, v drugi polovici lanskega leta pa je dosegel 5,4 odstotka BDP. V celotnem lanskem letu je javnofinančni primanjkljaj najpomembnejše trgovinske partnerice Slovenije znašal 4,3 odstotka BDP, poroča francoska tiskovna agencija AFP. Nemčiji je primanjkljaj uspelo znižati na račun šestodstotnega zvišanja davčnih prihodkov na letni ravni in počasnejše rasti porabe, ki se je v primerjavi s prvim lanskim polletjem zvišala za le 0,3 odstotka. Vlada kanclerke Angele Merkel pričakuje, da bo javnofinančni primanjkljaj letos dosegel 1,5 odstotka BDP, leta 2014 pa naj bi bilance izravnali. Nemški statistiki so ob tem potrdili, da je nemško gospodarstvo v drugem četrtletju v primerjavi s prvim trimesečjem beležilo le 0,1-odstotno rast, potem ko je v prvih treh mesecih raslo po 1,3-odstotni stopnji. Padca zasebne potrošnje in v gradbeništvu niso uspeli nadoknaditi niti z visoko rastjo izvoza in podjetniških investicij. \"Nemško gospodarstvo je po močnem startu v novo leto izgubilo pomemben zagon,\" je po poročanju nemške tiskovne agencije dpa opozoril statistični urad. Na letni ravni je bila rast BDP, prilagojena za cene, v drugem četrtletju 2,8-odstotna, v prvem četrtletju pa je dosegla pet odstotkov. Ekonomisti ob tem sicer opozarjajo na posebne dejavnike, ki so pripomogli k slabši gospodarski rasti v drugem trimesečju. \"Podrobnosti o BDP v drugem četrtletju kažejo, da je bila dinamika gospodarstva spomladi močnejša, kot bi sklepali na podlagi 0,1-odstotne rasti,\" je povedal ekonomist pri Commerzbank Ralph Solveen. Investicije v gradbenem sektorju so se v prvem četrtletju zvišale za sedem odstotkov, potem ko je gradbeništvo okrevalo po hudem padcu v hladnih zimskih mesecih. V drugem četrtletju pa je gradbeni sektor na ravni trimesečja zabeležil 0,7-odstotni padec. Poleg tega je negotovost, ki jo je sprožila dolžniška kriza v območju evra skupaj z višjo inflacijo, pripomogla k prvemu četrtletnemu padcu zasebne potrošnje, odkar se je država leta 2009 izkopala iz recesije. V drugem četrtletju je potrošnja gospodinjstev upadla za 0,7 odstotka. Veliko ekonomistov kljub temu pričakuje, da bo nemško gospodarstvo v drugem letošnjem polletju dobilo zagon, Nemčija pa naj bi letos zabeležila solidno, okoli triodstotno gospodarsko rast.", "title": "Nemčija javnofinančni primanjkljaj znižala na 0,6 odstotka BDP", "keywords": "gospodarstvo;ekonomija", "lang": "slovenian"}
{"body": "Potem ko je Italija uvedla postopek za prepoved sejanja gensko spremenjene koruze ameriške korporacije Monsanto, se v Franciji odvija obraten proces. Sodišče je preglasovalo politiko, saj po njihovem mnenju ni hude nevarnosti . Medtem ko v Italiji gensko spremenjena semena ameriškega proizvajalca Monsanto najbrž ne bodo več posejana v zemljo, je korporacija v Franciji dosegla veliko zmago. Francosko višje sodišče je namreč odločilo, da za prepoved sejanja gensko spremenjene koruze MON810 ni pravne osnove, saj je mogoče takšno odločitev sprejeti le, če gre za nujno situacijo, ki predstavlja veliko tveganje . V Evropski uniji, ki ima najstrožjo politiko uporabe gensko spremenjenih semen in pridelkov na svetu, je sicer koruza MON810 ena od le dveh gensko spremenjenih poljščin, ki ju je dovoljeno sejati na območju EU. Sejanje koruze MON810 je bilo dovoljeno leta 1998 za 10 let, nato pa je gigant s področja biotehnologije zaprosil za podaljšanje dovoljenja, a končna odločitev še ni bila sprejeta. Medtem MON810 precej pogosto sejejo na Portugalskem in v Španiji, več drugih držav in regij pa se je v skladu z evropsko zakonodajo, ki jim to omogoča, samostojno odločilo za prepoved sejanja kontroverznega semena. Na Madžarskem so na primer ob sprejetju prepovedi uničili več sto hektarjev koruze MON810. Iz jeze zaradi počasne evropske birokracije je Monsanto sicer junija napovedal, da je nad Evropo obupal, tudi nemška družba za biotehnologijo BASF je napovedala, da na evropski trg ne bo poskušala uvajati svojih novih rastlin in je ves raziskovalni center preselila v ZDA. Gensko spremenjeni organizmi in njihov način pridelave so poleg slabega vpliva na biotsko raznovrstnost sicer sporni predvsem zaradi vprašljivih zdravstvenih učinkov, po nekaterih raziskavah naj bi povzročali raka, bolezni jeter in ledvic.", "title": "Monsantova velika zmaga v Franciji sodniki ne vidijo 'hude nevarnosti'", "keywords": "monsanto;gensko;spremenjeno;hrana;seme", "lang": "slovenian"}
{"body": "Skupina Telekom Slovenije je v letu 2010 ustvarila 211,2 milijona evrov izgube, kar pomeni, da je občutno poslabšala rezultat v primerjavi s predhodnim letom, ko je imela 29,5 milijona evrov čistega dobička. Telekom je imel več kot 200-milijonsko izgubo. Poslovni prihodki skupine so se medtem z 856,1 milijona evrov v letu 2009 zmanjšali za odstotek, na 843,6 milijona evrov v lanskem letu. Tolikšna izguba je posledica slabitev vrednosti naložb, med drugim Telekomovih odvisnih družb v Makedoniji in na Kosovu, v skupni višini 208,2 milijona evrov, je zapisano v nerevidiranem poročilu o poslovanju skupine in družbe v letu 2010, ki ga je največji slovenski telekomunikacijski operater danes objavil na spletni strani Ljubljanske borze. Brez slabitev dobrega imena in drugih opredmetenih in neopredmetenih osnovnih sredstev v skupni vrednosti 208,2 milijona evrov ter popravkov terjatev alternativnih operaterjev v Sloveniji bi čisti poslovni izid znašal 15 milijonov evrov, pojasnjujejo v Telekomu. Spremenjene vrednosti naložbenja vplivajo na znižanje kapitala ter na razmerje med kapitalom in zadolženostjo, vendar pa je skupina še vedno manj zadolžena od povprečja evropskih telekomunikacijskih operaterjev, poudarjajo v Telekomu in dodajajo, da pa plačilna sposobnost skupine Telekom Slovenije ostaja nespremenjena, prav tako prevrednotenje ne vpliva na prejemke in izdatke skupine. Družba je še vedno kapitalsko ustrezna, v družbi ni problem s plačilno sposobnostjo. Slabitev naložb ne vpliva na denarni tok družbe, tako da je družba tudi naprej plačilno sposobna in normalno poravnava vse svoje obveznosti, je povedal član uprave Jožko Peterlin. Odškodninski tožbi zoper nekdanja člana uprave Telekoma? Tožbi pripravlja odvetniška pisarna Zdolšek, zoper koga in za kolikšno vsoto, pa na Telekomu še ne želijo povedati. Predsednik uprave Telekoma Slovenije Ivica Kranjčević je ob tem razkril, da bo uprava do konca marca vložila dve odškodninski tožbi. Znano je, da je nadzorni svet julija lani zadolžil ekipo Kranjčevića, naj proti bivši upravi Telekoma, ki sta jo vodila Bojan Dremelj in Dušan Mitič, sproži ustrezne pravne postopke v zvezi z njihovo odgovornostjo, vendar danes niso hoteli potrditi, ali gre za tožbi proti njima. Revizijsko poročilo o prevzemih v Makedoniji in družbe Najdi.si je namreč ugotovilo vrsto pomanjkljivosti. Zaradi omenjenih poslovnih rezultatov v lanskem letu in drugih gospodarskih in tržnih okoliščin je uprava Telekoma Slovenije že sprejela in izvaja ukrepe za izboljšanje stanja in zagotovitev letošnjih načrtov. Lotila se je med drugim zniževanja vseh vrst stroškov in prestrukturiranja poslovanja v Makedoniji in na Kosovu. V načrtu je tudi odprodaja naložb, ki niso strateškega pomena katere bodo te, še analizirajo, je povedal Kranjčević. K izboljšanju poslovanja naj bi prispeval tudi načrtovani projekt prestrukturiranja skupine v Sloveniji, ki poteka pod imenom Orion. Nadzorni svet je dal soglasje k pripojitvi podjetja Planet 9 k podjetju Najdi, ki je predvidena za 1. april, soglaša tudi s pogodbo o pripojitvi Mobitela k Telekomu Slovenije. Slednja združitev se bo izvedla s 1. julijem, pred tem jo bodo marca obravnavali še na svetih delavcev v Telekomu in Mobitelu ter na skupščini. S sinergijami na račun združitve naj bi v naslednjih petih letih prihranili 150 milijonov evrov. Obeta se tudi znižanje plač Za letos bo uprava predlagala, da ne izplačajo dividend. Foto Dare Čekeliš V tem okviru se bodo odvila tudi pogajanja o novi kolektivni pogodbi v združenem podjetju, v okviru katerega naj bi prišlo tudi do znižanja plač. V samem procesu do formalne združitve naj ne bi prišlo do zmanjšanja števila zaposlenih, tega naj bi se lotili po formalni združitvi. Kranjčević je ob tem razkril, da bodo v tem okviru zmanjšali število individualnih pogodb s 50 na 35. Lani so sicer za odpravnine zaposlenim, ki so odšli iz različnih razlogov, namenili okrog sedem milijonov evrov. Glede na to, da imajo v lasti veliko nepremičnin, pripravljajo tudi projekt izboljšanja upravljanja z njimi. To pomeni tudi to, da bodo nekatere začeli tržiti ali jih odprodali. Med njimi naj bi bila tudi ena od štirih večjih lokacij Telekoma in Mobitela v Ljubljani, ki naj bi se sprostila po združitvi teh dveh družb. Sprejeti ukrepi nam vplivajo upanje in zaupanje, da se bomo takrat, ko bomo obravnavali rezultate za prvo letošnje četrtletje, pogovarjali o drugačnih številkah in trendih, je dejal Kranjčević. Ob tem je pojasnil, da bodo za letos predlagali, da dividend ne bi izplačali, glede marčne skupščine, na kateri bodo na zahtevo skupine manjših delničarjev odločali o pooblastilu upravi za nakup lastnih delnic, pa je dejal, da ima uprava odklonilno mnenje do tega predloga. Družba sicer ob vsem tem zaključuje pripravo strategije, ki poleg ohranitve tržnih deležev pri klasičnih telekomunikacijskih storitvah predvideva tudi razširitev poslovanja tudi na druga področja, kot so informacijskotehnološke storitve in digitalni mediji. Za leto 2011 Telekom sicer načrtuje 28 milijonov evrov dobička ter dvig razmerja med kapitalom in sredstvi z 48,7 odstotka znova čez mejo 50 odstotkov.", "title": "Telekom 'pridelal' 200-milijonsko izgubo", "keywords": "telekom;slovenije;poslovno;poročilo;izguba", "lang": "slovenian"}
{"body": "V upniškem odboru devet bank upnic Ker gre Istrabenz v prisilno poravnavo, imajo upniki do desetega avgusta čas, da prijavijo svoje terjatve. Upnikov je 1.381, v devetčlanski upniški odbor pa bodo imenovani tisti z največ terjatvami, torej banke upnice Bawag, NLB, Kärtner Sparkasse, Abanka Vipa, Hypo Alpe-Adria Bank, Unicredit, Volksbank, Gorenjska banka in NKBM. Že včeraj pa smo zapisali, da bo stečajni upravitelj Boris Dolamič, direktor Gradbenega podjetja Grosuplje. Toda prisilna poravnava bo izvedena, le če bo Istrabenz v 15 dnevih po vročitvi sklepa poravnal predujem za stroške postopka, ki znašajo slabih 60.000 evrov. Če jih ne bo, bo prisilna poravnava ustavljena in začel se bo stečajni postopek. Po podatkih pooblaščenega ocenjevalca, družbe KPMG, skupni dolg družbe znaša 456,2 milijona evrov, medtem ko je skupno premoženje ocenjeno med 555 in 583 milijoni evrov. Istrabenz upnikom ponuja 100-odstotno poplačilo nezavarovanih terjatev, KPMG pa meni, da bo ta številka nižja. Vzrok za to naj bi bilo diskontiranje bodočih denarnih tokov na dan 31. marca z višjo netvegano mero donosa 4,008 odstotka, kot je predlagana obrestna mera dolžnika 2,5 odstotka . Če bo izvedena prisilna poravnava, bi bilo poplačil 96 odstotkov, če pa bo prišlo do stečaja, le 77 odstotkov. KPMG še meni, da bi stečajni postopek trajal vsaj do leta 2014, saj bi Istrabenzu z odprodajo premoženja in odložitvijo zapadlih obveznosti takrat uspelo poplačati upnike. Katere naložbe naj bi najprej odprodali, še ne pojasnjujejo. Začetek odprodaje prihodnje leto V letu 2010 naj bi Istrabenz prodal za 81 milijonov evrov naložb, v letu 2011 za 40 milijonov evrov, v letu 2012, ko naj bi Istrabenz prvič posloval s pozitivnim kapitalom, pa za 131 milijonov evrov naložb. V letu 2013 je predvideno le plačilo obresti, v letu 2014 pa naj bi Istrabenz končno odprodal še za 222 milijonov evrov premoženja. Takrat naj bi skupni kapital družbe znašal približno 61 milijonov evrov, premoženje družbe pa naj bi preseglo njene obveznosti. Glede na projekcije poslovanja naj bi bil holding po letu 2016, ko bo končan postopek prisilne poravnave, finančno vzdržen, posloval bo v nižjem obsegu sredstev in brez dolga.", "title": "Istrabenz Prijava terjatev do 10. avgusta", "keywords": "Gospodarstvo", "lang": "slovenian"}
{"body": "Vodja misije Mednarodnega denarnega sklada (IMF) v Sloveniji meni, da bodo sprejeti ukrepi še oslabili že tako šibko slovensko gospodarstvo. Antonio Spilimbergo je dejal, da mora Slovenija na srednji rok za stabilizacijo naraščajočega javnega dolga in pomiritev finančnih trgov uravnotežiti javne finance. Boljši bi bil postopen pristop A v luči trenutnih razmer in velikega odstopanja dejanskega gibanja slovenskega bruto domačega proizvoda (BDP) od potencialne gospodarske rasti v IMF ocenjujejo, da bi bil postopen pristop k stabilizaciji javnih financ ustreznejši. Med ukrepi iz vladnega programa stabilnosti sta najbolj ukrepala dvig davka na dodano vrednost in dogovor s sindikati glede zmanjšanja mase plač v javnem sektorju. Po Spilimbergovih besedah bi bilo tako za Slovenijo primerno, da bi v prihodnjem obdobju javnofinančni primanjkljaj letno znižala za okoli en odstotek BDP in pri tem zagotovila polno delovanje t. i. avtomatičnih stabilizatorjev. Gre za socialne transferje in povišane odhodke, ki jih sprožijo slabe gospodarske razmere (npr. nadomestila za brezposelne, socialne pomoči). \"Javnofinančni paket, ki ga predlagajo slovenske oblasti, to presega in bo predstavljal občutno zavoro za že tako šibko gospodarsko dejavnost,\" je ocenil Spilimbergo.", "title": "Ukrepi bodo še zavrli gospodarstvo", "keywords": "IMF;gospodarstvo;Antonio Splimberg", "lang": "slovenian"}
{"body": "Hrvaški Agrokor Ivice Todorića bo očitno spet najbolj resen kandidat za nakup večinskega deleža Mercatorja. Do izteka roka naj bi namreč prispelo le nekaj ponudb, pri tem pa obstaja vprašanje, ali Agrokor lahko izpolni vse pravne pogoje. V oddaji 24UR so poročali, da je neuradno slišati, da naj bi prispelo največ pet ponudb za nakup Mercatorja, kar pa je verjetno manj od pričakovanj. Andraž Grahek iz KD Skladov pravi, da za Agrokor lahko skoraj z gotovostjo trdimo, da bo oddal ponudbo, drugi tip pa so skladi zasebnega kapitala oziroma tveganega kapitala. In ti se bodo, tako strokovnjaki, težko kosali z Agrokorjem. Pogoji financiranja so se namreč tako zaostrili, da dobro ceno, recimo vsaj 200 evrov za delnico, lahko ponudijo le strateški kupci. Damir Kuštrak iz Agrokorja pravi, da konkurenca zagotovo bo. Ampak ta konkurenca bo iz drugih področij, verjetno s finančnih, različni skladi. Ti interesi pa niso nujno isti, je dejal Kuštrak. Agrokorjevi interesi so bistveno širši in dolgoročnejši. Še več, s prevzemom si želijo izboljšati celo lasten finančni položaj. Mercator je zanimiv zato, ker deluje na istih trgih kot mi. Torej v Srbiji, Bosni, na Hrvaškem in tako naprej, je dejal Kuštrak. Po eni strani prednost, po drugi problem, saj bi združeni družbi v večini držav nekdanje Jugoslavije najverjetneje presegli dovoljenje tržne deleže. Tudi v Sloveniji, kjer varuh konkurence zadevo že preučuje. Ravno v petek je namreč prejel dopolnitev namere za preglasitev koncentracije. Grahek ob tem pravi, da se moramo vprašati, ali je Agrokor lahko kupec, ki vse pravne pogoje izpolni in tudi prevzame Mercator. Sploh, ker ne slovenska politika ne uprava Mercatorja nad Agrokorjem nista navdušeni. Vsekakor si v Mercatorju želimo, da bi pridobili stabilne, finančno močne lastnike, ki bodo še naprej podpirali razvoj Mercatorja kot vodilnega trgovca v regiji, je medtem dejal predsednik uprave Mercatorja Žiga Debeljak. In morda je tokrat tako zaradi finančnih težav bank lastnic kot političnega brezvladja vendarle pravi čas za prodajo. Seveda, če Mercator in z njim večni nacionalni interes ne bosta postala del predvolilne kampanje, so še dodali v oddaji 24UR.", "title": "Bo propadel tudi osmi poskus prodaje Mercatorja?", "keywords": "mercator;nakup;agrokor;ivica;todorić;prodaja;delnica;žiga;debeljak;andraž;grahek;damir;kuštrak", "lang": "slovenian"}
{"body": "Vodstvo Palome je proti Pergerjevi in Marinu vložilo odškodninski tožbi. Pol milijona evrov bosta morala, če bo sodišče tako odločilo, plačati iz svojega žepa.", "title": "Sta oškodovala Palomo za pol mio evrov?", "keywords": "perger;marino;paloma;tožba;vodstvo;denar;dosišče", "lang": "slovenian"}
{"body": "Proti Telekomu Slovenije je bil na podlagi prijave podjetja T-2 uveden postopek zaradi verjetne zlorabe prevladujočega položaja na medoperaterskem trgu razvezanega dostopa do krajevne zanke in podzanke. Urad za varstvo konkurence je zaradi verjetnosti zlorabe prevladujočega položaja na medoperaterskem trgu razvezanega dostopa do krajevne zanke in podzanke z namenom zagotavljanja širokopasovnih storitev končnim uporabnikom uvedel postopek zoper Telekom Slovenije. Varuh konkurence je postopek uvedel na podlagi prijave podjetja T-2. Varuh konkurence je na podlagi podatkov iz prijave T-2 in predloženih dokazov ugotovil, da je podana verjetnost zlorabe prevladujočega položaja s tem, da naj bi Telekom Slovenije netransparentno in neupravičeno zavračal poizvedbe drugih operaterjev, ki nastopajo na maloprodajnem trgu nudenja širokopasovnih storitev, za razvezavo krajevne zanke, neustrezno in v nerazumnih rokih odpravljal tehnične napake na omrežju ter na ta način drugim operaterjem zavračal dostop do omrežne infrastrukture oziroma jim za primerljive posle določal nepoštene in neenake pogoje, s čimer naj bi jih postavljalo v konkurenčno slabši položaj. Kot so danes v sporočilu za javnost, objavljenem na spletnih straneh Ljubljanske borze, zagotovili v Telekomu Slovenije, poslujejo v skladu z veljavno zakonodajo in dobrimi poslovnimi običaji. Družba bo med postopkom ugotavljanja domnevne kršitve dokazala, da do zlorabe prevladujočega položaja ni prišlo, so še navedli. Škoda višja od 120 milijonov evrov V družbi T-2 so potrdili, da so vložili prijavo, in dodali, da se tovrstne zlorabe prevladujočega položaja pojavljajo od vstopa njihove družbe na trg telekomunikacijskih storitev, zaradi česar so vložili tudi odškodninsko tožbo. Ob njeni vložitvi je bila škoda ocenjena na 120 milijonov evrov, vendar pa se je na podlagi podatkov do 30. junija izkazalo, da bo ta še višja, so še dodali. Najočitnejši sklop zlorab je po njihovem povezan z neupravičenim zavračanjem razvezav krajevne zanke s strani Telekoma Slovenije, kar je posledično vplivalo na manjše število naročnikov T-2. V obdobju štirih let in treh mesecev je namreč Telekom Slovenije iz razlogov, ki kumulativno pomenijo domnevno prezasedenost omrežja, mesečno zavrnil številne poizvedbe družbe T-2, in sicer v obdobju od decembra 2005 do aprila 2006 od 45 do 77 odstotkov, v obdobju od junija 2006 do januarja 2010 pa od 70 do 90 odstotkov poizvedb za razvezavo krajevne zanke. T-2 je v svoji vlogi, ki jo je predložil uradu, med drugim predložil dokaze, da je Telekom Slovenije na podano poizvedbo T-2 podal negativni odgovor, nato pa za isti priključek v podpis poslal enostransko podpisano pogodbo za enake storitve. Ob tem je družba T-2 predložila tudi dokaze o neupravičenem zavračanju medoperaterskih prehodov od operaterja Telekom Slovenije k T-2, predložena pa je bila tudi telefonska raziskava potencialnih strank T-2, za katere je Telekom Slovenije razvezavo zavrnil, sedaj pa uporabljajo enake storitve na istem omrežju kot naročniki povečini Telekoma Slovenije ali drugih operaterjev.", "title": "Telekom zlorabil prevladujoč položaj?", "keywords": "t-2;telekom;prijava;zloraba;medoperaterski;trg;uvk;urad;varstvo;konkurence", "lang": "slovenian"}
{"body": "Ljubljana - Gorenjska banka je po naših informacijah že petič podaljšala 6,7 milijonsko kratkoročno posojilo družbi Fidina, enemu ključnih stebrov, preko katerega Stanislav Valant obvladuje lastniško omrežje Nacionalna finančna družba. Nazadnje je Gorenjska banka posojilo Fidini (preko družbe Finetol in Maksima Invest obvladuje skoraj polovico NFD Holdinga) podaljšala v začetku septembra, pred tem pa ji je posojilo podaljšala za vsega mesec dni. Poleg večkratnega podaljšanja posojila pozornost vzbuja tudi podatek o samem zavarovanju posojila. Po dostopnih podatkih je namreč Fidina za zavarovanje posojila uporabila le desetodstotni delež družbe za upravljanje NFD in prav tolikšen delež družbe Oddus (družba je nastala z oddelitvijo od NFD), katerih realna vrednost je nekaj milijonov evrov nižja od odobrenega posojila. Glede na odobreno posojilo in zavarovanje posojila Gorenjska banka vrednotenje obeh družb postavlja pri kar 67 milijonih evrov, medtem ko sta družbi sodeč po bilancah NFD Holdinga (46-odstotni lastnik NFD in Oddusa) vredni 26 milijonov evrov manj. Direktorja Fidine Janka Kastelica nam včeraj ni uspelo priklicati, v Gorenjski banki pa na naša vprašanja niso želeli odgovoriti. \"Banka odnosov s posameznimi komitenti ne razkriva, zato vprašanj ne moremo komentirati,\" so bili kratki v banki, ki jo vodi Gorazd Trček. Spomnimo pa, da je Fidina deset odstotkov NFD, ki se je v začetku letošnjega leta razdelil na dve družbi, kupila prav od Gorenjske banke. Ker ima Fidina glavnino svojih sredstev vezanih v delnicah Maksime Invest, Finetola in CBH, bi lahko Gorenjski banki posojila vrnila le v primeru, če bi prodala svoj celotni 0,8-odstotni delež v Savi ter najmanj eno dolgoročno naložbo. matjaz.polanic@dnevnik.si", "title": "Prvi mož Gorenjske banke Gorazd Trček že petič podaljšal posojilo Valantovi Fidini", "keywords": "gospodarstvo;ekonomija", "lang": "slovenian"}
{"body": "Ljubljana - Nekateri vodilni slovenski menedžerji so včeraj z ameriškim profesorjem dr. Kentom Monroejem, ki velja za vodilnega raziskovalca upravljanja cen in cenovnih strategij, razpravljali o oblikovanju cen kot vzvodu za doseganje dobička. Slovenske gospodarstvenike je Monroe opozoril na tri tipične napake, ki se pojavljajo, ko načrtovalci cenovnih strategij ne razmišljajo, kako cene vplivajo na percepcijo kupcev in njihove odločitve. To so poznavanje cenovnega okolja in dejavnikov, ki vplivajo na dinamiko povpraševanja in ponudbe, strateško določanje cen, ki opredeljuje vrednost podjetja, izdelka ali storitve v očeh kupcev in konkurentov, ter da mora biti taktično uravnavanje cen kot proces odločitve o ceni usklajeno z dolgoročno cenovno strategijo podjetja. Milena Štular, izvršna direktorica za upravljanje globalne nabave Mercatorja, ocenjuje, da v podjetjih obstaja stalna borba med oddelki za prodajo, ki želijo oblikovati čim nižje cene, in oddelki za marketing, ki želijo izdelke prodajati po čim višjih cenah. Monroe pravi, da prodaja in marketing ne prideta nikoli skupaj. Po njegovem mnenju je zelo pomembno upravljanje odnosov s strankami (customer relationship management).", "title": "Menedžerji o vplivu cen pri dobičku", "keywords": "gospodarstvo;ekonomija", "lang": "slovenian"}
{"body": "Premier ocenjuje, da je slovensko gospodarstvo najhujše v krizi že premagalo in stopa po poti okrevanja. Kljub temu pa vlada 'še ni odložila svojih delovnih oblačil in se odela v pražnja'. Pahor pričakuje, da bo vlada do božiča izpolnila cilje, ki si jih je zadala. Premier Borut Pahor je v nagovoru ob odprtju 43. mednarodnega obrtnega sejma Mos v Celju poudaril, da je bilo slovensko gospodarstvo zelo prizadeto, ker so bili temelji, v katere je bilo vpeto, tako majavi, da je bilo treba popraviti same temelje. Ob tem je izpostavil, da je statistični urad za drugo četrtletje lani ugotovil rekordni upad bruto domačega proizvoda, za 9,4 odstotka, medtem ko v letošnjem drugem četrtletju beležimo 2,2-odstotno rast BDP. Pahor je spomnil, da se je vlada na lanski božič odločila za zmanjševanje kratkoročnih fiskalnih ukrepov in se odločila za izhodno strategijo kot pravo pot za spodbujanje in oživljanje slovenskega gospodarstva. Prepričan je, da bo vlada to strategijo v začrtanih rokih tudi izpeljala in da bo prav strategija pripomogla, da slovensko gospodarstvo uspe ne le na domačem trgu, ampak tudi na svetovnih globalnih trgih. Po Pahorjevih besedah se je vlada lani, ko je bil vihar recesije najhujši, odločila, da slovenskemu gospodarstvu pomaga iz krize prek prioritet. Ena od prioritet glede povečanja konkurenčnosti je bila tudi uveljavitev pogojev poslovanja, ki bi bili ugodnejši za mala in srednja podjetja. Ob tem pa Pahor ne pričakuje, da bo slovensko gospodarstvo na medletni ravni do leta 2013 beležilo višjo stopnjo rasti, kot je bila zabeležena v drugem četrtletju letos. Na letošnjem Mosu, ki bo svoja vrata zaprl prihodnjo sredo, se predstavlja skoraj 1700 razstavljalcev iz 34 držav. Med njimi so že tradicionalni razstavljalci, kot so Avstrija, Hrvaška, Srbija, ponovno se predstavlja Indija, prvič pa Indonezija, Egipt in Katar. V svojem nagovoru je premier izpostavil tudi številne ukrepe, ki jih je vlada sprejela, da bi pomagala slovenski obrti, malemu in srednjemu gospodarstvu, pri čemer je izpostavil, da se Slovenija vleče iz likvidnostnega krča. Pahor pričakuje, da bo vlada do letošnjega božiča uresničila vse cilje, ki jih je zastavila lanski božič, problem pa ostaja primanjkljaj v državni blagajni. Obrtniki manj optimistični Predsednik Obrtno-podjetniške zbornice Slovenije Štefan Pavlinjek pa je izpostavil, da se bodo obrtnikom v mnogih dejavnostih zaradi višjih trošarin za električno energijo in zemeljski plin bistveno zvišali stroški poslovanja. S tem naj bi se poslabšala plačilna nedisciplina, posledice pa se bodo odražale v manjših vlaganjih v razvoj in zmanjševanju števila zaposlenih. Če bo obremenitev prehuda, pa je mogoče pričakovati tudi selitev obratovalnic v tujino, pravi Pavlinjek. Opozoril je tudi na predlog zakona o davku na nepremičnine, ki naj bi bil dokaj neprimeren, s stališča določanja višine davčnega bremena pa celo protiustaven. V zbornici so tudi zgroženi nad 150-odstotnim zvišanjem prispevkov za obvezno dodatno pokojninsko zavarovanje, ki dramatično zvišuje stroške dela zaposlenih na t. i. beneficiranih delovnih mestih. Še posebej močno je ta ukrep prizadel avtoprevoznike, je sklenil Pavlinjek. Izboljšuje se počasneje, kot smo upali Foto POP TV Izvršna direktorica družbe Celjski sejem Breda Obrez Preskar meni, da za sejme velja, da so najboljši odraz razmer v gospodarstvu. Če smo dve leti nazaj še sramežljivo opozarjali na recesijo, ki prihaja, in smo lani že potihem upali, da bo letos bolje, žal ni tako preprosto. Gospodarske razmere se izboljšujejo počasneje, kot smo si želeli v gospodarstvu. Zato smo letos pri pripravi sejma potrebovali še več truda in iznajdljivosti za pritegnitev novih razstavljavcev. A skupaj nam je uspelo, je dejala Obrez Preskarjeva.", "title": "Pahor Najhujše je že mimo", "keywords": "mos;mednarodni;obrtni;sejem;borut;pahor;gospodarstvo;kriza;okrevanje;obrtnik", "lang": "slovenian"}
{"body": "Ljubljana - Dušan Mitič pričakovano odhaja iz uprave Telekoma Slovenije, in to že konec tega meseca. Čeprav se je moral s svojega položaja posloviti predčasno (in to brez odpravnine), pa prvi nadzornik družbe Tomaž Berginc zatrjuje, da ga niso \"odnesle\" prve ugotovitve revizije 190-milijonskega nakupa Cosmofona in podjetja Najdi.si. \"Odhod temelji na odločitvi Ivice Kranjčevića, da prvega maja začne s popolnoma novo ekipo,\" je zagotovil. Tudi sicer naj zunanja revizija ne bi razkrila kakih pretresljivih nepravilnosti. \"V torek smo se seznanili z vmesnim poročilom revizije. Če bi revizor ugotovil nekaj, kar bi vplivalo na skupinsko bilanco, bi izdal zadržek na konsolidirano poročilo, tako pa smo ga brez problema potrdili,\" je pojasnil Berginc. Končno poročilo naj bi sicer revizorji pripravili najkasneje v dveh tednih. Vseeno pa gre razloge, da je Mitič predčasno zapustil svoj položaj - hotel je ostati še do junija, medtem ko bi mu mandat potekel leta 2012 - iskati v nezaupanju lastnika - države. Naše poročanje o vlogi Telekomovih partnerjev na Kosovu, ki jih je naš nacionalni operater spustil v lastništvo Ipka in jim na tak način omogočil bajne zaslužke - svoje vložke so skoraj potrojili, pri čemer jim je Telekom posojal sredstva pri dokapitalizacijah - naj bi namreč sodu izbilo dno, tako da je gospodarski minister Matej Lahovnik od Berginca zahteval takojšen odhod Mitiča. Nadzorniki so sicer namesto njega že v torek imenovali Marka Boštjančiča, nekdanjega prvega moža Iskre Sistemi, ki prihaja iz mobilnega operaterja Bmobile (Trinidad in Tobago), kjer je bil glavni finančni direktor in odgovoren tudi za operativo. Kot smo že poročali, bo Kranjčević člana uprave Telekoma, ki bo skrbel za finance, iskal s pomočjo agencije za kadre, saj se je imenovanje Igorja Mihajlovića, bivšega prvega moža Iskre Avtoelektrike, izjalovilo. tomaz.modic@dnevnik.si", "title": "Mitič bo počakal na revizije poslov na Balkanu", "keywords": "gospodarstvo;ekonomija", "lang": "slovenian"}
{"body": "Ljubljana - V nasprotju z ZDA, kjer se je zgolj uporaba kreditnih kartic Mastercard v zadnjem četrtletju znižala za 11,4 odstotka na letni ravni, naj se poraba plačilnih kartic v Sloveniji ne bi znižala. Zadnji mesec minulega leta naj bi bil obseg transakcij z omenjenimi karticami celo višji. Direktor Diners Cluba Saša Pušnik poudarja, da so imeli decembra s svojimi karticami rekorden promet, kar je za ta mesec pravzaprav običajno. Je bilo pa zaznati manjši promet tako januarja kot februarja letos. \"Večjih odstopanj za zdaj sicer ne opažamo, ugotavljamo pa, da je stopnja rasti upočasnjena, kar bi lahko pripisali finančni krizi,\" dodaja. Do enakih ugotovitev so prišli v podjetju Centurion Finančne storitve, ekskluzivnem izdajatelju kartice American Express v Sloveniji. \"V zadnjih dveh mesecih minulega leta nismo zaznali padca s plačilnimi karticami, medtem ko smo v primerjavi s prejšnjimi leti opazili, da so stranke mnogo bolj selektivno opravljale prednovoletne nakupe - ni bilo takega porasta števila transakcij kot v preteklih letih,\" pojasnjuje vodja kartičnega poslovanja v UniCredit Banki Slovenije Milan Ogrin. Podobno kot v Dinersu tudi v UniCreditu ugotavljajo, da se je januarja poraba kartic znižala, vendar pa \"upad nikakor ni bil višji kot v minulih letih\". Dodaja, da imetniki kartic sicer ne ločijo med tipi kartic, tako da so pri vseh tipih kartic beležili približno enak padec. Enak trend so zaznali tudi v Abanki Vipa ter SKB. V Abanki pojasnjujejo, da imetniki kartic \"zapravljajo\" v decembrskih mesecih, na račun tega pa se je poraba v januarju znižala za pet do deset odstotkov, odvisno od tipa kartic. V SKB po drugi strani izpostavljajo, da je bil januarski padec minimalen ter da je posledica sezonskih nihanj. V zadnjih mesecih lanskega leta je nihalo tudi število nakupov z NLB plačilnimi karticami. Tako so jeseni beležili manjšo uporabo svojih kartic, medtem ko se je decembra trend obrnil navzgor. \"Število nakupov v novembru je bilo glede na oktober za sedem odstotkov nižje, v zadnjem mesecu v primerjavi s prejšnjim mesecem pa se je število transakcij zvišalo za 24 odstotkov,\" so pojasnili. Na vprašanje, kaj pa v primerjavi z enakim obdobjem predlani, so odgovorili, da je bilo mesečno gibanje podobno gibanju transakcij leta 2007. Podatkov za januar pa niso posredovali, saj jih nimajo v celoti zbranih. luki.nuredini@dnevnik.si", "title": "Padca prometa s kreditnimi karticami v Sloveniji ni zaznati", "keywords": "gospodarstvo;ekonomija", "lang": "slovenian"}
{"body": "Ljubljana - Ljubljanska tovarna energetskih transformatorjev Etra 33 bo svoji edini lastnici, družbi Sarini, izplačala za skoraj 700.000 evrov dividend. Tako je namreč na sredini skupščini odločil Boris Pipan, lastnik Sarinija oziroma Etre 33. Samo izplačilo dividend ne bi bilo nič nenavadnega, če Etra 33 pred mesecem dni ne bi bila ena izmed najuspešnejših družb pri pridobitvi subvencij Javne agencije za tehnološki razvoj (TIA). Etra 33 bo namreč dobila kar 3,1 milijona evrov subvencij za razvoj \"inteligentnih visokonapetostnih energetskih transformatorjev z uporabo inovativnega opto-elektronskega senzorja\", vendar pa se bo, kot kaže, del teh sredstev prelil kar na tekoči račun njenega lastnika. \"Subvencij še nismo dobili izplačanih,\" odgovarja Pipan, ki se mu izplačilo dividend ne zdi nenavadno, saj bodo subvencije TIA dobili, \"ker so dobro podjetje\". Tokratno izplačilo dividend pa ni osamljen primer, kako se iz Etre 33 na Sarini prelivajo milijonski zneski. Etra 33 je namreč le nekaj dni, preden je TIA objavila rezultate razpisa, namenjenega neposrednim spodbudam za razvojno-investicijske projekte, od Sarinija kupila za kar 2,3 milijona evrov lastnih delnic. Skupaj bo torej Etra 33 letos svoji lastnici izplačala le malenkost manjši znesek, kot bo znašala višina prejetih subvencij. Poleg tega je Etra 33 samo lani Sariniju izplačala za rekordnih 6,5 milijona evrov dividend. Tudi za letošnje leto je Pipan predvideval izplačilo podobne višine dividende, a si je tik pred zdajci premislil. Spomnimo namreč, da je Pipan še sredi julija napovedal, da bo Etra 33 letos izplačala dividende v višini bilančnega dobička, ki je znašal 7,7 milijona evrov. V primeru, da bi uresničil svoje napovedi, bi v vsega dveh letih poplačal kar dve tretjini stroškov prevzema Etre 33, tako pa jih je \"le\" 40 odstotkov. Sarini je sicer v prevzem Etre 33 vložil le okoli 2 milijona evrov lastnih sredstev, razliko do 25 milijonov evrov, kolikor je stal prevzem, pa predstavljajo posojila. matjaz.polanic@dnevnik.si", "title": "Etri 33 državne subvencije, njenemu lastniku Borisu Pipanu pa milijoni", "keywords": "gospodarstvo;ekonomija", "lang": "slovenian"}
{"body": "Če plač ne bo, bo 22. februarja stavka Plačila za decembrsko delo so dobili še delavci v hčerinski družbi CPM Vzdrževanje in obnova cest. V družbi CPM Investicije pričakujejo poplačilo v prihodnjih dneh, sicer bodo stavkali. Pravkar sem dobila potrditev, da so plače v CPM Vzdrževanje in obnova cest poplačane v celoti. V družbi CPM Investicije pa pričakujemo poplačilo v prihodnjih dneh, je pojasnila Barbara Matul iz Sindikata cestnega gospodarstva Slovenije. Okoli 700 zaposlenih v CPM-ju, ki je od sredine januarja v prisilni poravnavi, je 4. februarja prejelo plače za december, a brez potnih stroškov, plačila malice in drugih obveznosti, ki gredo v maso prisilne poravnave. V hčerinskih družbah CPM Vzdrževanje in obnova cest, ki zaposluje 140 ljudi, in CPM Investicije, kjer dela 27 zaposlenih, pa so prejeli le del decembrskih plač, izplačilo preostanka pa jim je vodstvo obljubilo do danes. Če ne bo plač, bo 22. februarja stavka Zaradi zamud pri izplačilu plač so delavci že pred dnevi napovedali stavko. Sindikat je v petek sklenil, da stavko napovejo za 22. februar, saj želijo vanjo zajeti tudi izplačilo januarske plače, ki je predvideno za 18. februar. Do takrat so namreč zaposleni tudi na kolektivnem dopustu. Mariborsko okrožno sodišče je 12. januarja začelo postopek prisilne poravnave v CPM-ju, za prisilnega upravitelja pa je bil imenovan Silvo Zorec. Sodišče je upnike pozvalo, da najpozneje do 14. februarja prijavijo svoje terjatve. Navadnim upnikom je mariborsko gradbeno podjetje, ki jim dolguje 68 milijonov evrov, predlagalo, da se odrečejo 65 odstotkom svojih terjatev. Dobro tretjino terjatev bi jim CPM povrnil v šestih letih in pol.", "title": "CPM V eni hčerinski družbi dobili plače, v drugi nanje še čakajo", "keywords": "Gospodarstvo", "lang": "slovenian"}
{"body": "Cenovni pritiski v branži naraščajo Hčerinska družba Gorenja, švedski Aska, se je odločil preseliti celotno proizvodnjo v Velenje. Po selitvi prihodnje leto bodo na Švedskem sicer ostali oddelki za razvoj in upravljanje znamke Asko. V mestu Vara na Švedskem, kjer je postavljeno podjetje Asko, bo tako ostalo 50 od približno 500 zaposlenih. Proizvodnja v Vari je približno sedem odstotkov strukture proizvodnje skupine Gorenje, je družba sporočila prek spletnih straneh Ljubljanske borze. Upravni odbor Aska je odločitev sprejel na podlagi podrobnih analiz o različnih možnostih za prestrukturiranje družbe in po koncu pogajanj z reprezentativnimi sindikati glede teh možnosti. Preselitev celotne proizvodnje, vendar ohranitev razvojnega oddelka kot tudi oddelka za upravljanje blagovne znamke in marketing, se je izkazala kot najbolj optimalna z ekonomskega vidika. V Velenje pralni, sušilni in pomivalni stroji Selitev proizvodnje iz Vare v Velenje bo potekala v dveh korakih. Proizvodnja pralnih in sušilnih strojev se bo na Švedskem končala 31. januarja 2013 in nato aprila začela v Velenju, proizvodnja pomivalnih strojev se bo na Švedskem končala 30. junija 2013 in septembra začela v Velenju. Cenovni pritiski v panogi naraščajo Skupina Gorenje je švedsko družbo Asko prevzela leta 2010. Kljub številnim projektom za izboljšanje poslovanja posluje Asko negativno in slabše od načrtovanega. Poleg tega se konkurenca proizvajalcev iz držav z nizkimi stroški kot tudi največjih igralcev, ki v zadnjih nekaj letih povečujejo delež proizvodnje v državah z nizkimi stroški, povečuje, pritiski na prodajne cene pa zaradi presežnih kapacitet in gospodarskih razmer naraščajo. Del proizvodnje iz Velenja v Srbijo Odločitev o preselitvi proizvodnje iz Švedske je del dejavnosti za optimizacijo proizvodnih lokacij, ki jih skupina Gorenje izvaja v skladu s strateškim načrtom za obdobje 2012-2015. V okviru programa je tudi selitev dela proizvodnje iz Velenja v Srbijo. Predsednik uprave Franjo Bobinac je sicer zagotovil, da Gorenje ostaja v Velenju.", "title": "Gorenje seli proizvodnjo. S Švedskega v Slovenijo.", "keywords": "Gospodarstvo", "lang": "slovenian"}
{"body": "Na policiji so v zadnjem času obravnavali več poskusov goljufije pri prodaji rabljenih osebnih vozil prek oglasov na spletnih straneh. Navajamo spletne strani za preverjanje vozil. Vsem, ki kupujete vozilo prek interneta, na policiji svetujejo, da ste pri tem izjemno pozorni in previdni! V večini primerov so občani sami ugotovili, da bi bili žrtve goljufije, če bi sledili navodilom neznanih oseb na internetu, v nekaterih primerih pa so jih na to opozorili bančni uslužbenci, ki so preverjali pristnost čekov in bančne račune pri bankah v tujini. Kljub temu bodite pri nakupih prek interneta posebej pozorni, opozarjajo na policiji in ne nasedajte lažnim oglasom o prodaji različnega blaga računalnikov, osebnih vozil in drugih tehničnih predmetov. Še zlasti bodite previdni - če vam blago prek spleta ponujajo po neprimerno nižji ceni od cene primerljivega blaga na trgu, če se plačilo za naročeno/kupljeno blago izvršuje v tujino, denar pa pošilja na lažno! ime osebe ali neposredno na bančni račun v tujino, če finančni transfer poteka po sistemu Western Union, kjer je mogoče skriti identiteto prejemnika denarja, če je obvezno zahtevano vnaprejšnje plačilo nekega odstotka ali delnega zneska, kot razlogi pa so običajno navedeni stroški transakcije, administracije itd., če so okoliščine posla kakor koli sumljive. Priporočljivo je, da vozilo pred nakupom preverite na spletnih straneh za preverjanje vozil, ki so jih objavili na policiji. V nadaljevanju članka na našem spletnem portalu www.cekin.si navajamo primer poskusa goljufije.", "title": "Kupujete avto? Pazite se goljufov!", "keywords": "avto;kraja;goljufija;prevara;policija", "lang": "slovenian"}
{"body": "Ljubljana - Delničarji Kemofarmacije, ki je v 92-odstotni lastni nemške družbe Celesio, bodo po današnjem sklepu skupščine letos prejeli dividende v višini 8,56 evra bruto na delnico. Za dividende bo družba namenila skoraj ves lanski bilančni dobiček, ki je znašal 7,54 milijona evrov. Preostanek dobička, dobrih 2000 evrov, se prenese. Družba je lani ustvarila 7,13 milijona evrov čistega dobička. Bilančni dobiček, ki zajema tudi ostanek prenesenega dobička iz preteklih let v višini 412.041 evrov znaša tako 7,54 milijona evrov. Skupščina je upravi in nadzornemu svetu za poslovno leto 2010 podelila razrešnico, so sporočili iz Vseslovenskega združenja malih delničarjev (VZMD). Skupščina je sprejela nasprotni predlog VZMD o natančnejši opredelitvi pogojev in roka za izplačilo dividend - tako bodo delničarji prejeli dividende najkasneje v 30 dneh. VZMD je na skupščini pojasnil, da je 34 delničarjev s 5558 delnicami (od 86 malih delničarjev, kolikor jih ima skupaj Kemofarmacija) izrazilo željo po izstopu iz lastniške strukture družbe oz. pripravljenost prodati svoje delnice po ceni, kot jo je za primerno določil izvedenec ekonomske stroke, ki ga je imenovalo sodišče v sledečem postopku - 63,94 evra. Za revizorja družbe za poslovno leto 2011 so imenovali revizijsko družbo PriceWaterhouseCoopers iz Ljubljane.", "title": "Delničarjem Kemofarmacije 8,56 evra dividende na delnico", "keywords": "gospodarstvo;ekonomija", "lang": "slovenian"}
{"body": "Šest tednov rasti na zahodnih borzah Delniški trgi v ZDA in Evropi se veselijo že šestega zaporednega tedna rasti. Dobički podjetij so večinoma boljši od pričakovanj. Z rezultati poslovanja v prvem četrtletju so presenetile predvsem največje ameriške banke, ki so očitno dobičkonosne, če se le preveč ne zapletajo v sumljive derivate. Nazadnje je boljše rezultate od napovedi sporočil Citigroup prihodek je dosegel 24,8 milijarde dolarjev, ki pa se v nasprotju z bankami Morgan Stanley in JPMorgan le ni mogel izogniti izgubi v prvem trimesečju. Tudi podjetja iz drugih panog presenečajo v zadnjih dneh General Electric, Google, res pa je, da so bila pričakovanja postavljena zelo nizko. Smo res že priča dolgotrajnejšemu vzponu? Delniški indeks Dow Jones 8.131 točk je zadnji teden pridobil 0,6 odstotka, če gledamo njegovo gibanje po 9. marcu, pa tako silovite rasti v šesttedenskem obdobju Dow je poskočil za 22,7 odstotka ni bilo že 71 let! Večina meni, da je najhuje mimo, vendar se hkrati vsi zavedajo, da to še ne pomeni, da je težav konec. Največja dilema ta hip je, ali gledamo le rast znotraj medvedjega trenda v tem primeru bo trg kmalu spet kakih 10-20 odstotkov nižje ali pa je to začetek dolgotrajnejšega vzpona. Vodafone ima še ogromno prostora za rast Popravlja se tudi zaupanje potrošnikov. V ZDA je po zadnjih podatkih univerze v Michiganu zaupanje poraslo najvišje po septembru, ko se je s padcem banke Lehman Brothers Wall Street začelo sesuvati. Vodilne evropske borze so v tem tednu poskočile za 4,7 odstotka. Finski proizvajalec mobilnikov Nokia opaža, da se povpraševanje spet vrača, medtem ko analitiki pri Morgan Stanleyju verjamejo, da imajo Vodafonove delnice še 45 odstotkov prostora za rast. V petek so se delnice Vodafona podražile za skoraj štiri odstotke. Dow Jones 8.131 Nasdaq 1.673 FTSEurofirst 300 814,69 DAX30 4.676 FTSE100 2.096 Lahka nafta 50,26 Zlato 867,89 EUR/USD 1,3041 USD/JPY 99,065 EUR/CHF 1,5197 Kaj bo Trichet povedal 7. maja? Vrednost evra je padla na dobrih 1,30 dolarja. Veliko krivde nosijo slabi obeti za evropsko gospodarstvo in delno tudi predsednik Evropske centralne banke Jean Claude Trichet. V Tokiu je povedal, da ceni besednjak ameriških kolegov, ki pravijo, da je močan dolar v njihovem interesu. Hkrati je posvaril pred nevarnostjo inflacije. V tem trenutku se sicer svet bolj spopada z deflacijo, toda ko se bodo gospodarstva postavila na noge, bo presežna likvidnost centralnim bankam povzročala glavobole. ECB naj bi na sestanku 7. maja sporočil, za kakšne neobičajne ukrepe se bo odločil, bi pomagati evropskim gospodarstvom. Krka obstala pri 52 evrih Na Ljubljanski borzi še vedno ni čutiti, da tujina občutno pridobiva. Slovenski borzni indeks 3.578 se je zadnji teden zvišal za 0,6 odstotka, tako da je zdaj pet odstotkov nad šestletnim dnom, doseženim 10. marca. Krka ostaja najprometnejša, a nikakor ne zmore narediti korak naprej in vegetira pri okrog 52 evrih. Po dobrih dveh tednih so v petek vnovič trgovali z delnicami Istrabenza, ki so padle še za dvajset odstotkov. Tečaj Intereurope je le še 5,40 evra in se je samo v tem mesecu znižal že za četrtino.", "title": "Trichet že svari pred inflacijo", "keywords": "Gospodarstvo", "lang": "slovenian"}
{"body": "Oslabitve so skupino spet potegnile v izgubo NLB je tretje četrtletje sklenil s 16,3 milijona evrov čistega dobička. V istem obdobju lani je ustvaril 115,2 milijona evrov čiste izgube. Skupina NLB je imela 17,1 milijona evrov čiste izgube. V prvih devetih mesecih leta je skupina NLB dosegla dobiček pred rezervacijami v vrednosti 340,7 milijona evrov, banka pa za 317,3 milijona evrov. Na čisti dobiček, ki v skupini v devetmesečju znaša 16,2 milijona evrov, v banki pa 36 milijonov evrov, so znova vplivale predvsem visoko oblikovane oslabitve in rezervacije. Te so na ravni skupine dosegle 277,9 milijona evrov, na ravni banke pa 254,6 milijona evrov, so pojasnili v NLB-ju. V prvih devetih mesecih preteklega leta je imela skupina NLB 96,7 milijona evrov izgube, sama banka pa 113,9 milijona evrov. Čiste obresti, glavni vir prihodkov banke, skupine NLB so v devetih mesecih letos znašale 292 milijonov evrov in so se v primerjavi z istim obdobjem lani znižale za desetino. Nadzorniki predlagali dva nova člana nadzorrnega sveta Nadzorniki so v okrnjeni sestavi sklenili tudi, da za nadomestna člana nadzornega sveta predlagajo Gaela de Pontbrianda in Marianne Okland. O njunem imenovanju bo odločala skupščina banke, ki je načrtovana za 14. december Nadzorniki NLB so zasedali v okrnjeni sestavi, saj je iz osebnih razlogov odstopil Albin Hojnik. Nadzorniki so odstopno izjavo sprejeli in se strinjali s skrajšanim odpovednim rokom, ki ga je predlagal Hojnik. Nadzorni svet največje slovenske banke se je tako skrčil z 10 na šest članov. Potem ko je NLB konec junija dobil nov nadzorni svet, ga je najprej zapustil Matjaž Schroll, nato Janko Medja, ki je postal predsednik uprave NLB-ka, kasneje še, iz osebnih razlogov, Miran Pleterski in sedaj, kot omenjeno, še Hojnik.", "title": "Skupina NLB v četrtletju spet z milijonsko izgubo", "keywords": "Gospodarstvo", "lang": "slovenian"}
{"body": "Ljubljana - Družba Center Naložbe bi svojim upnikom, med katerimi prednjačijo družbe iz skupine Pivovarna Laško, odpisala več kot polovico dolgov, ki dosegajo vrtoglavih 66 milijonov evrov. Do tega bi namreč prišlo, če bi se potrdila prisilna poravnava, ki predvideva odplačilo 44 odstotkov dolgov. Družba, prek katere je Boško Šrot še pred meseci obvladoval skupino Pivovarna Laška, je namreč v celoti odpisala naložbo v delnice hčerinskega Infonda Holdinga v višini 56,2 milijona evrov in okoli 92 odstotkov danih posojil v skupni vrednosti 66,4 milijona evrov. Direktor Centra Naložb Bojan Rajer je v poročilu o poslovanju družbe od januarja do februarja letos zapisal, da družba razen obresti od približno sedem milijonov evrov vrednih posojil, danih Kolonelu, nima drugih virov prihodkov. Prav zato je Rajer predlagal, da bi se dolgovi zmanjšali za 56 odstotkov, s čimer bi popravili sedanje nesorazmerje med prejetimi in danimi posojili.", "title": "Center Naložbe bi upnikom odpisal več deset milijonov evrov dolgov", "keywords": "gospodarstvo;ekonomija", "lang": "slovenian"}
{"body": "Med osumljenci v aferi Hypo naj bi bil tudi nekdanji direktor slovenske Hypo banke Božo Špan. Vegrad naj bi med gradnjo kompleksa Skiper pri Savudriji na račune treh podjetij v Avstriji in Liechtensteinu v sumljivi transakciji nakazal 11,4 milijona evrov. Med osumljenci v preiskavi avstrijskih kriminalistov v zadevi Hypo je po neuradnih informacijah, ki jih povzema časnik Dnevnik, tudi nekdanji prvi mož slovenske Hypo banke Božo Špan. Po pisanju časnika je prav v času spornih poslov med Vegradom in matičnim Hypom v zvezi z naseljem Skiper prevzel položaj v celovški matični banki, čeprav je za Dnevnik zanikal, da naj bi imel kar koli s temi transakcijami. Sicer ne ve, ali je res osumljenec v preiskavi, zanika pa, da bi bil lastnik katerega koli med liechtensteinskimi podjetji, s katerimi je prek Slovenije poslovala Hypo banka. Ali je Vegrad pral denar preko Hypo banke? Časnik Dnevnik je sicer pridobil dokumente, iz katerih je razvidno, da je velenjski Vegrad med gradnjo hotelsko-apartmajskega naselja Skiper tik pred izbruhom finančno-gospodarske krize plačal 11,4 milijona evrov na račune treh podjetij v Avstriji in Liechtensteinu, s čimer je postal 75-odstotni lastnik podjetja Rezidencije Skiper, ki je bila investitor naselja. Kot je za Dnevnik povedal eden od nekdanjih vodilnih v Vegradu Matej Košič, so plačilo teh 11,4 milijona in s tem odkup 75 odstotkov Rezidencije Skiper od Vegrada, ki je gradil kompleks, zahtevali v celovški matični Hypo Alpe Adria Bank ter s tem pogojevali dodatnih 45 milijonov posojila Rezidenciji Skiper. Obenem je povedal, da Vegrad kljub večinskemu lastništvu v Skiperju ni imel upravljavskih pravic, saj naj tega ne bi pustili v Hypu, kjer naj bi se bali, da bo Vegrad unovčil bančne garancije zaradi neplačevanja gradbenih del. Vegrad je tako odkupil 75-odstotni delež v podjetju, ki mu je že poleti 2008 dolgovalo več kot deset milijonov evrov in bilo v tistem času bolj ali manj plačilno nesposobno, Hypo banka pa ga je pozneje tudi zasegla. Na sedežu Hypa so sicer za Dnevnik potrdili, da bodo že v prihodnjih tednih začeli s prodajo Skiperja, v okviru katere sedaj deluje luksuzni hotelski kompleks Kempinski Adriatic. Vegrad je med januarjem in avgustom 2008 izpeljal več transakcij, katerih namen je bil odkup 75 odstotkov Skiperja, vendar pa po pisanju Dnevnika obstaja več razlogov za sum, da je bil dejanski namen posla deloma tudi prelivanje denarja iz propadlega velenjskega gradbenega podjetja na račune v tujini, še posebej glede na to, da je Hypo Alpe Adria Bank Vegradov delež tudi zasegla. Avstrijska policija tako po navedbah Dnevnika prav glede financiranja Skiperja preiskuje sume več kaznivih dejanj, med drugim tudi pranja denarja. Iz podatkov, ki jih je pridobil Dnevnik, naj bi bilo razvidno, da je Vegrad delež v Skiperju močno preplačal, poleg tega pa je bilo lastništvo obremenjeno tudi s 35-milijonsko hipoteko pri matični Hypo banki. Kosič je sicer zatrdil, da ni šlo za izsiljevanje Hypa, temveč za logičen pogoj, ker naj Hypo ne bi več zaupal prejšnjim lastnikom. V Vegradu so obenem računali, da bodo s prodajo nepremičnin v kompleksu zaslužili dodatnih 40 milijonov evrov. Večino denarja za 45 odstotkov Skiperja sta po pisanju Dnevnika prejeli avstrijski podjetji Wolkensberg in Jan Privatstiftung, ki sta ju izmenično zastopala idejni oče projekta Skiper Miro Oblak in njegov sin Andrej. Za zadnjih 30 odstotkov Skiperja pa je Vegradovo podjetje Grbina liechtensteinski družbi Navone AG plačalo 6,3 milijona evrov.", "title": "Sumljive transakcije Vegrada preko Hypa?", "keywords": "avstrija;kriminalist;hypo;banka;božo;špan;vegrad;skiper;rezidencije;matej;kosič;alpe;adria;bank;kempinski;adriatic;transakcija;wolkensberg;jan;privatstiftung;miro;oblak;andrej;navone;ag;grbina", "lang": "slovenian"}
{"body": "Ljubljana - Poslanca Zares Tadej Slapnik in SD Matevž Frangež sta ministrico za gospodarstvo Darjo Radić prosila za sestanek, na katerem naj bi ju ta seznanila z dejstvi v zvezi z odpovedjo načrtov za naložbo družbe X6D Limited v Mariboru, s katero bi mesto lahko pridobilo več sto delovnih mest, je danes na novinarski konferenci v Mariboru povedal Slapnik. Slapnik je del informacij in kronologijo dogajanja v zvezi s propadlim poslom prejel že po elektronski pošti, na sestanku z Radićevo prihodnji teden pa želi preveriti možnosti, da si zainteresirani vlagatelj še premisli oziroma ali je še mogoče pridobiti tiste relevantne podatke, zaradi katerih je na Cipru registrirana družba že odstopila od svojih namer. Po njegovih doslej zbranih podatkih je podjetje enostransko odstopilo od projekta, čeprav so še 12. oktobra dosegli dogovor in je bila pogodba praktično tik pred podpisom. Finančna sredstva za spodbudo neposrednim tujim investicijam so bila zagotovljena v proračunu za leto 2011 ter zagotovljeno plačilo prvega dela sredstev za leto 2010 z zamikom približno dveh mesecev, je še dejal poslanec. Ministrica je Slapnika seznanila tudi s tem, da je v postopku priprav na sklenitev pogodbe prihajalo do težav zaradi precejšnjega zniževanja predvidenega števila zaposlenih, ob tem pa se je sama zavzela za to, da bi posel izpeljali v Mariboru in ne v Ljubljani, kot je bila sprva želja vlagateljev. Ob tem pa je kot ključni razlog za prelaganje odločitve navedel dejstvo, da je ministrstvo preverjalo poslovne načrte in lastništvo vlagatelja. \"Pri tem po doslej zbranih podatkih ministrstvo ni zaznalo nobenih težav, ki bi ovirale sklenitev posla, zato je bil dejansko vzrok za prekinitev projekta nezmožnost uporabe sredstev še v letošnjem letu,\" je dejal Slapnik in s tem na nek način vendarle nakazal, na kateri strani leži večji del odgovornosti, da je posel najverjetneje propadel. Na vprašanje, ali je s tem želel povedati, da je vendarle kriva država s svojimi prepočasnimi postopki, je Slapnik odvrnil, da je želel povedati le to, da je bil vzrok daljšega postopka to, da je država preverjala, ali je z lastništvom in načrti vlagatelja vse v redu. To je ministrstvo po njegovih besedah počelo zelo odgovorno, čeprav pri tem ni ugotovilo, da bi bilo karkoli narobe, je pa dolgo časovno obdobje povzročilo, da je podjetje odstopilo od načrtov. V zvezi z omenjeno zadevo je danes Radićevi pisno poslansko vprašanje postavil tudi predsednik SLS Radovan Žerjav, ki ga zanima predvsem zakaj ministrstvo vlagatelju ni dodelilo sredstev iz javnih razpisov za neposredne tuje naložbe in zakaj ni sredstev zagotovilo po zakonu o spodbujanju tujih neposrednih investicij in internacionalizacije podjetij. Žerjava še zanima, kako so potekali pogovori in kakšne so bile aktivnosti, koliko dela so skozi postopek vložile službe in organi ministrstva ter ministrica osebno, kateri so natančni vzroki, da do soglasja o spodbudi ni prišlo, ter zakaj Radićeva meni, da za umik tujega vlagatelja ministrstvo ni odgovorno. Maribor tako ostaja brez napovedanih 500 novih delovnih mest na območju Melja, kjer naj bi podjetje X6D Limited vzpostavilo proizvodnjo 3D očal za kinematografe. Vlagatelji so se namreč po večmesečnem čakanju na podpis pogodbe z gospodarskim ministrstvom odločili za prekinitev projekta. X6D Limited je na Cipru registrirana družba, sedež evropskega dela je v Ljubljani, podružnico pa ima v ZDA, od koder vse skupaj vodi Maria Costeira. Njihovi proizvodi za uporabo v 3D kinematografiji so sicer v svetu uveljavljeni pod blagovno znamko XpanD.", "title": "Tadej Slapnik želi odgovore Radićeve o propadli investiciji X6D", "keywords": "gospodarstvo;ekonomija", "lang": "slovenian"}
{"body": "Ljubljana - Kapitalska družba (Kad) in Slovenska odškodninska družba (Sod), ki obvladujeta 71-odstotni lastniški delež Palome sta včeraj obravnavala sanacijski načrt Palome. Po neuradnih informacijah bosta Kad in Sod od Bojana Rajtmajerja zahtevala, da dopolni operativni načrt sanacije s konkretnimi datumi, ki jih sanacijski načrt ne vsebuje. Zato na današnji seji po vsej verjetnosti sanacijski načrt Palome še ne bo potrjen, smo izvedeli iz neuradnih virov. Pri pripravi sanacijskega načrta je Rajtmajerju pomagal Florjan Zorin, ki je pred kratkim pomagal pripraviti tudi sanacijski načrt Skimarja. Kot smo že poročali, bi Paloma po Rajtmajerjevih ocenah potrebovala \"le\" 20 milijonov evrov svežega kapitala. Po drugi strani pa je nekdanja uprava Palome ocenjevala, da bi morali lastniki družbo v prvi fazi dokapitalizirati v višini 34 milijonov evrov, v treh letih pa bi morali vanjo vložiti kar dobrih 70 milijonov evrov.", "title": "Kad in Sod zahtevata dopolnitev sanacijskega programa Palome", "keywords": "gospodarstvo;ekonomija", "lang": "slovenian"}
{"body": "Nadzorni svet Pivovarne Laško je obravnaval nova dejstva glede prodaje deleža v družbi Mercator in podprl upravo pri nadaljevanju postopkov prodaje. Družba Agrokor podaljšala veljavnost ponudbe. Člani nadzornega sveta Pivovarne Laško so se danes na seji seznanili z omenjeno odločbo Urada za varstvo konkurence(UVK), s tožbo zoper njo na Vrhovnem sodišču RS in s predlogom za izdajo začasne odredbe zaradi odprave odločbe UVK. Seznanil se je še z vsebino predloga Kapitalske družbe glede sklica skupščine delničarjev. Agrokor pa je sporočil, da je podaljšal ponudbo za nakup četrtine Mercatorja. Sporazuma o skupni prodaji delnic Mercatorja, ki so ga pripravile banke lastnice Mercatorja, Pivovarna Laško ni podpisala, ker ga je trenutno podpisala manj kot polovica lastnikov največjega slovenskega trgovca, je za STA povedal prvi mož Laškega Dušan Zorko. Kot je dejal, je to edini razlog, on sam pa ne blokira podpisa. Sporazum, ki ga je pridobila STA, med drugim predvideva, da bi lastnice 50,9 odstotka Mercatorja, in sicer Pivovarni Union in Laško, NLB, družba GB, Rodić M&B trgovina, Abanka Vipa, Radenska, Banka Koper, Hypo Alpe Adria banka, NFD 1, Banka Celje in NFD Holding delnice Mercatorja v roku enega leta prodale najboljšemu ponudniku. Banke pa se zavezale, da bodo njihovi pristojni organi na podlagi predlogov skupine Pivovarna Laško sprejeli odločitve, da se kreditne terjatve, ki jih imajo banke do Lačanov, reprogramirajo. In sicer na način, ki bo omogočal nadaljnjo likvidnost skupine do prejema kupnine za Mercatorjeve delnice. Skupščina delničarjev, ki je vezana na dokapitalizacijo, bo predvidoma v mesecu juniju. \"Uprava Pivovarne Laško mora kot ključno dejstvo za finančno sanacijo družbe upoštevati, da v mesecu juniju zapade večina kratkoročnih posojil bank, ki jih brez dodatnega kapitala in doseženega dogovora z upnicami ne bo mogla poravnati,\" so zapisali v sporočilu za javnost v Pivovarni Laško. Izbrali novega predsednika nadzornega sveta Nadzorniki Pivovarne Laško so danes za svojega predsednika izbrali sedanjega člana nadzornega sveta Vladimirja Malenkoviča. Prejšnji predsednik nadzornega sveta Marjan Mačkošek je namreč konec marca nepreklicno odstopil zaradi različnih pogledov na imenovanje nove članice uprave Mirjam Hočevar. Mali delničarji z ogorčenjem spremljajo prodajo Na prodajo 23,34 odstotkov Mercatorja se je odzvalo Društvo - Malih delničarjev - Skupaj smo močnejši (Društvo MDS), ki z ogorčenjem spremljajo aktivnosti uprave in nadzornega sveta Pivovarne Laško v procesu prodaje nekaj več kot 23 odstotkov Mercatorja. \"Kljub spremenjenim poslovnim razmeram in upoštevajoč težko finančno situacijo, vodstvo Pivovarne Laško zavrača razrešitev nastalega položaja in s podaljševanjem agonije zavestno stopa na pot, ki vodi v pričetek insolventnih postopkov za Pivovarno Laško,\" opozarja društvo.", "title": "Agrokor podaljšal ponudbo", "keywords": "agrokor;podjetje;firma;mercator;maloprodaja;trgovina;prodajalna;delnice;izdelek;produkt", "lang": "slovenian"}
{"body": "Slovenske ceste so tudi danes polne turistov. Zastoji nastajajo na gorenjski avtocesti ter na obalnih cestah. Po podatkih Prometno-informacijskega centra za državne ceste je gost promet z zastoji na cesti Portorož - Izola - Koper, zgoščen promet pa od Dragonje proti Kopru. Čakalne dobe na mejnih prehodih za osebna vozila: - Gruškovje pri vstopu 50 minut in - Dragonja pri vstopu 1 ura. Aktualne razmere na cestah si oglejte na tej strani. Mejni prehod Hotiza je zaradi poplavljanja reke Mure do nadaljnjega zaprt. Prav tako je zaradi poplavljenega cestišča za ves promet zaprta regionalna cesta Razkrižje-Bistrice-Črenšovci. Zaradi sproženja plazu v kamnolomu Sotina je za ves promet zaprta regionalna cesta skozi naselje Sotina, ki vodi mimo kamnoloma v Avstrijo.", "title": "Po polžje na Obali", "keywords": "promet;zastoj;gorenjska avtocesta", "lang": "slovenian"}
{"body": "Izplačilo oktobrskih plač odvisno od stečajne mase Vodstvo Gradisa Ljubljana je zaradi insolventnosti na Okrožno sodišče v Ljubljani vložilo predlog za stečaj družbe. Del od 80 zaposlenih bo delo dobil v Primorju, preostali bodo ostali brez zaposlitve. Družba ima že dlje časa blokirane račune, zaposleni pa so ostali brez oktobrskih plač in dela regresa. Neporavnane obveznosti bodo kot prednostne terjatve do delavcev poplačane pred drugimi neporavnanimi in podrejenimi terjatvami, če bo višina stečajne mase zadostovala za poplačilo vseh prednostnih terjatev, so v sporočilu za javnost zapisali v podjetju. Del zaposlenih naj bi delo dobil v skupini Primorje, katerega del je tudi Gradis, koliko od okoli 80 zaposlenih pa bo moralo na cesto, pa v družbi še ne vedo. Izpostavili so pomen rešitve Primorja, kjer je za njegovo ohranitev ključnega pomena to, da banke upnice potrdijo sanacijski načrt, ki ga še pripravlja uprava. Cilji načrta bodo ohranitev ključnih poslov in referenc Primorja, ki je zdaj edino slovensko gradbeno podjetje, ki reference za velike, zahtevne gradbene posle še ima. Gradis je imel konec lanskega leta 111 zaposlenih, je zapisano v evidencah Ajpesa. Podjetje je imelo več kot 1,5 milijona evrov čiste izgube, leto prej pa okoli 57 tisoč evrov čistega dobička. Primerjalno so čisti dohodki od prodaje upadli za 31 odstotkov na 19,9 milijona evrov.", "title": "Vodstvo Gradisa predlaga stečaj družbe", "keywords": "Gospodarstvo", "lang": "slovenian"}
{"body": "Pločniki. Če bodo v proračunu, bodo zgrajeni. Civilna pobuda odpovedala jutrišnji protestni shod. “Blanca mora biti enotna in v prvem rebalansu zahtevati postavko o pločnikih,” je na naše vprašanje, kdaj si v kraju lahko obetajo pločnike, odgovoril Roman Perčič, vodja oddelka za družbene dejavnosti. Po njegovih napovedih bo oktobra sprejet rebalans za letošnje leto, morda tudi za prihodnje, in to bi bila po njegovem mnenju priložnost za Blančane. “Projekt za pločnike je bil izdelan že pred desetimi leti in v tem času ni nihče predlagal amandmaja, da bi ga uvrstili v proračun, ker bi se potem našel tudi denar zanje,” je ugotovil Perčič, prepričan, da krajani niso bili dovolj glasni in enotni, da bi kaj dosegli. Jutri brez protesta Žena za tajnico Sporno. “Kar se tiče opravljanja tajniških del za potrebe KS Blanca, še enkrat izjavljam, da teh del ne bo opravljala moja žena,” na očitke krajanov, da bi rad privatiziral KS, odgovarja predsednik Županc. Svet krajevne skupnosti je zaprosil za mnenje glede zaposlitve svoje žene kot tajnice KS, kar pa mu je svet odsvetoval. Civilna pobuda, ki jo vodita Helena Klobasa in Franc Pavlin, je na dveh protestnih shodih izrekla veliko ostrih besed o občini in pričakovala, da jim bo kdo od odgovornih na shodu prisluhnil. “Ker naših zahtev ni prišlo poslušat ne vodstvo občine ne kraja in tudi ne Infre, za četrtek napovedan protest odpovedujemo, da ne bomo spet sami krajani stali na vročem soncu,” so sporočili iz civilne pobude. Odprta še ena fronta Helena Klobasa, predstavnica civilne pobude in krajevna svetnica, je nezadovoljna tudi z delom predsednika Krajevne skupnosti (KS) Blanca Jožetom Župancem. Očita mu samovoljno vodenje KS, slabo pripravo dokumentacije in pristop do sokrajanov, zaradi česar naj bi se gradnja javne razsvetljave zavlekla. “Stroški zimske službe so pod Župancevim vodstvom narasli na 40 tisoč evrov, obnova ceste Handija pa je bila trikrat dražja, kot je bilo predvideno,” je domnevne predsednikove grehe razgrnila Klobasova, ki se je v imenu nezadovoljnih krajanov obrnila kar na župana Srečka Ocvirka. Predsednik odgovarja “Navedbe, da je zimska služba v kraju lani stala 40 tisoč evrov, so prav nesramne, saj je v poročilu jasno zapisano, da je vzdrževanje javnih poti vključno z zimsko službo znašalo pol manj,” je odgovoril predsednik Županc. Zavrnil je tudi očitke o nepravilnem pristopu za javno razsvetljavo in razčlenil stroške posodobitve ceste Handija, ki je bila res dvakrat, ne pa trikrat dražja, kot so načrtovali, saj so načrtovali vgradnjo cenejšega peska z območja KS. “Upam, da bomo krajani delovali enotno in brez političnih kupčkanj iztržili tisto, kar nam pripada,” je sklenil Županc.", "title": "Isti cilji, različni bregovi", "keywords": "Blanca;pločnik", "lang": "slovenian"}
{"body": "Ali veste, kako se vesti na cesti, če pred seboj zagledate policista, ki usmerja promet? Kaj pomenijo gibi mož v modrem, si lahko ogledate v galeriji. Policisti ugotavljajo, da udeleženci cestnega prometa zelo slabo poznajo znake policistov, ki jih uporabljajo pri fizičnem urejanju prometa. Zato bodo celjski policisti do konca junija fizično urejali promet v posameznih križiščih v Celju. S tem želijo ozavestiti občane o pravilnem ravnanju v prometu, so sporočili s Policijske uprave Celje. Med prvenstvom fizično urejanje prometa Omenjene dejavnosti so hkrati priprava na fizično urejanje prometa v križiščih, ki ga bodo policisti izvajali v času evropskega prvenstva v košarki, ki bo v Celju potekalo od 4. do 9. septembra. Takrat bodo policisti predvsem na križiščih, ki se križajo z Mariborsko cesto ob popoldnevih pogosto fizično urejali promet. Udeležence cestnega prometa še posebno opozarjajo, da v času, ko policist fizično ureja promet v križišču, ne veljajo nobeni drugi prometni znaki, temveč je policist tisti, ki ga morajo upoštevati.", "title": "Ali poznate znake policistov?", "keywords": "policist;usmerjanje prometa", "lang": "slovenian"}
{"body": "Minister za obrambo Roman Jakič se namerava na Nacionalnem preiskovalnem uradu pozanimati, ali lahko prostovoljno opravi poligrafski test. Zaveda se, da to v sodnem postopku ne šteje kot dokaz, a želi pokazati, da ima čisto vest. V zgodbi z Grepom se ne počuti krivega in meni, da je delal kot dober gospodar. Kriminalisti so prejšnji teden pri Romanu Jakiču iskali dokaze kaznivih dejanj v škodo ljubljanske gospodarske družbe pri sklenitvi pogodb o najemu parkirnih prostorov v Stožicah. Grep naj bi nagovoril ljubljansko občino, Zavod Tivoli oziroma kasnejši Javni zavod Šport Ljubljana in Javno podjetje Ljubljanska parkirišča in tržnice, da z njimi sklenejo pogodbo za najem parkirišč in poslovnih prostorov Stožice. Po sklenitvi te pogodbe je Grep lahko prejel posojilo od NLB. Jakič je v tistem času vodil Zavod Tivoli. Izrazili so želje Jakič je ob robu obiska na Kosovu pojasnil, da je občina pri pripravi sporazuma z Grepom povabila zavod, naj pove, kaj bodo potrebovali v centru Stožice. Izrazili so željo po dodatnih parkiriščih, prireditvenem prostoru in prostoru v trgovskem centru, kjer bi prodajali vstopnice. To so si tudi izpogajali, je pojasnil. Pogodba pa ni bila realizirana, saj zasebni partner ni izpolnil svojega dela pogojev oziroma se ni vpisala etažna lastnina. \"In tukaj se moja zgodba ustavi, na to, da je nekdo nesel neki papir na banko in da je banka glede na odložni pogoj odobrila kredit, pa jaz ne morem vplivati,\" je dejal. Šel bo po dokumentacijo Jakič namerava na zavod po dokumentacijo, da preiskovalcem pokaže, da ni bilo naklepa oziroma da bi on vedel, da gre za fiktivno pogodbo. \"Če bi to vedel, bi pogodbo podpisal, s tem ne bi seznanil sveta zavoda in bi zgodba bila realizirana, tako pa sem se mesece pogajal,\" je še pojasnjeval svojo vlogo. Vlada je zaradi te zgodbe pod pritiskom, priznava Jakič, a dodaja, da je pod različnimi pritiski že od samega imenovanja. Razume sicer, da preiskava pri njem \"proizvaja neka nova vprašanja, ki jih koalicijski partnerji na žalost včasih prehitro komentirajo\", namesto da bi njega poklicali in vprašali, za kaj gre. Bratuškovi zaupa Glede tega, ali se je PS pripravljena odreči obrambnemu resorju, Jakič pravi, da se bodo v novi koalicijski pogodbi definirale prioritete. Pri tem popolnoma zaupa predsednici vlade Alenki Bratušek, da bo pri morebitni širši rekonstrukciji \"upoštevala vse elemente\". Če bi se zgodilo, da obramba ne bo več v domeni PS, Jakič s tem nima težav. Na vprašanje, kdo naj bo v prihodnje predsednik PS, pa Jakič ni odgovoril natančno. Rad bi videl sobivanje obeh linij, ki se po njegovem mnenju umetno napihuje, da se znotraj stranke ustvarja razdor.", "title": "Jakič bi šel na poligraf", "keywords": "roman jakič;poligraf;zavod stožice", "lang": "slovenian"}
{"body": "Do pristanišča z gverilskim prevzemom prek slamnatega podjetja Hrvaško pristanišče Zadar, ki ga nameravajo Hrvati z 236 milijoni evrov investicij spremeniti v drugo največje pristanišče na Jadranu je kronski dragulj investicij mariborske nadškofije. Shemo lastništva odkriva časnik Večer, ki piše, da se je ugibanje o lastništvu začelo, ko se je leta 2009 razkrilo, da je lastnik Luke Zadar slovensko podjetje I. J. Storitve, ki ga ima v lasti upokojenka Roza Mlakar Kukovič. Od enega slamnatega podjetja ... Prodajanje zadrskega pristanišča se je začelo leta 2007, ko ga je peterica vodilnih prodala majhnemu hrvaškemu podjetju Manus, ki je imelo manj kot tri tisoč evrov osnovnega kapitala. Takoj so se sprožile govorice, da gre za slamnato podjetje, kar je posredno potrdil tudi lastnik Manusa Vejko Bubić, ki je takrat dejal, da je denar dobil od tujega sklada, ki je denar posredoval prek ljubljanskega podjetja, piše Večer. ... do drugega slamnatega podjetja Ljubljansko podjetje je bilo podjetje I. J. Storitve Roze Mlakar Kukovič, ki je Bubiću posodilo 18 milijonov evrov in se, ko jih ta ni vrnil, vpisalo kot lastnik največjega dela Luke Zadar. Bubić je postal šef nadzornega sveta pristanišča. Med imeni se pojavlja tudi slovenski poslovnež Janko Jurca znan iz afere Rdeči križ in kot domnevni lobist Jožeta Zagožna, ki je naveden kot član uprave mikrodružbe Manus Veljka Bubića. Posojilo dal NLB Sredstva za 18-milijonsko posojilo naj bi se stekala iz družb mariborske nadškofije Zvon ena in Zvon dve, priskrbela pa naj bi jih NLB, piše Večer. NLB je največji upnik obeh cerkvenih holdingov. Iz dokumentov družbe I. J. Storitve je jasno razvidno, da je njihove investicije financirala mariborska nadškofija oziroma njene družbe, piše Večer. Zdaj upokojena Roza Mlakar Kukovič je bila pomembna finančnica iz krogov blizu mariborske nadškofije, med drugim Krekove družbe in T2, bila pa je tudi zastopnica v Zvonu ena ID in Zvonu dve Holding. V nasprotju z večino drugih investicij mariborske nadškofije je gverilski prevzem zadrskega pristanišča, kot kaže, dobra poteza, saj gre za perspektivno naložbo. Nadškofija ne ve ničesar ... Odzvali so se tudi v mariborski nadškofiji, kjer pravijo, da s poslovanjem družbe I. J. Storitve niso seznanjeni, da njenih ciljev ne poznajo in da niso lastniško udeleženi v Luki Zadar. Informacije o sodelovanju z Zvonom ena in dve lahko podajo le uprave obeh družb, so dodali. ... Zvonovi pa molčijo V Zvonovih so redkobesedni. Medtem ko v Zvonu ena še molčijo, pa so iz Zvona dve sporočili, da omenjenih poslov ne morejo komentirati, ker bi lahko prizadeli poslovne interese udeležencev, kar bi bilo nekorektno in neprofesionalno.", "title": "Po propadlih investicijah kronski dragulj mariborske nadškofije?", "keywords": "Gospodarstvo", "lang": "slovenian"}
{"body": "Direktor in lastnik Franc Blažič je svoje izkušnje in znanje vrsto let pridobival v Nemčiji, leta 1985 pa se je po dvajsetih letih vrnil v Slovenijo in skupaj z ženo začel delati kot samostojni podjetnik, sprva v domači hiši, ki so ji prizidali delavnico. Iz Nemčije je uvozil stroje in kot prvi proizvajalec v Sloveniji začel izdelovati robne trakove. Po petih letih je na račun lastnega razvoja tehnologije izdelal svoj program izdelovanja robnih trakov. Danes zaposluje v domačem podjetju s podružnicami ter v nekaterih državah nekdanje Jugoslavije 104 ljudi. Podjetje prodaja tudi v Italiji, Avstriji, Nemčiji, na Madžarskem, v Ukrajini in Veliki Britaniji, posle pa počasi prevzema sin Miha Blažič. Pred kratkim so zaključili največjo naložbo, in sicer so zgradili povsem nove prostore, kamor so preselili podjetje. Njihova vizija pa je postati kompleten ponudnik repromateriala za pohištveno industrijo. Indeks rasti v obdobju od leta 2002 do 2007 znaša: 884.", "title": "Robni trakovi Blažič direktor: Franc Blažič", "keywords": "gospodarstvo;ekonomija", "lang": "slovenian"}
{"body": "Še en sporni oglas. Z vsakim sporočilom, ki ga vlada pošlje v javnost, so ženske dežurni krivec za težave, je ogorčena javnost po tem, ko je vlada znova brcnila v temo, tokrat s kontracepcijsko tabletko. Urad vlade za komuniciranje je moral že drugič v zadnjih dneh stopiti korak nazaj pri kampanji v podporo pokojninski reformi in s spletnih strani umakniti oglas, ki po mnenju številnih, tudi ministrice za kulturo, žali ženske. V petdesetih letih se je rodilo 34 tisoč otrok, danes se jih rodi le okoli 20 tisoč. Vsega je kriva kontracepcijska tabletka. Besedilo na letaku Besedilo letaka na Facebook strani je namreč navajalo, da se je v petdesetih letih v Sloveniji rodilo dovolj otrok za ohranjanje ravnovesja med prebivalstvom, zadnja leta pa se jih rodi le še po 20 tisoč na leto, kar je premalo za stabilno pokojninsko blagajno. Proti tovrstnemu komuniciranju so se ostro odzvale različne organizacije, med njimi YHD, Evropska mreža za enakost spolov, Mirovni inštitut, Zavod Emma, Mesto žensk ... Sporni vladni letak, ki ga je vlada na spletu že nadomestila z novim, je dostopen TUKAJ. V javnem pismu premierju Borutu Pahorju, ki so ga naslovile \"Protest proti degradaciji in kriminalizaciji žensk v vladni kampanji za pokojninsko reformo!\", podpisnice letak ocenjujejo za nedopustnega. \"Opozarjamo, da so sporočila, ki jih vlada ponuja v okviru kampanje za pokojninsko reformo, povsem nedopustna. Dosedanji propagandni materiali temeljijo na degradaciji in ženske postavljajo v položaj dežurnih krivcev za slabo stanje države. Z vsakim propagandnim materialom, ki ga vlada pošlje v javnost, je to sporočilo bolj očitno,\" so zapisale podpisnice. Celotno protestno pismo je dostopno TUKAJ. SDS zahteva nujno sejo V SDS zahtevajo sklic nujne seje odbora za notranjo politiko, javno upravo in pravosodje, ker po njihovih trditvah vlada zlorablja zakon o volilni in referendumski kampanji. Širca: \"Vsega je kriva neumnost\" Način komuniciranja vlade z javnostjo je povzročil nove razpoke tudi v ministrskem zboru. \"Verjamem, da nisem edina, ki se v tem nizkotnem, podcenjujočem in populističnem manipuliranju počutim izdana in ogoljufana. Lahko se le distanciram od nevarnega poigravanja z ženskim spolom in z našimi pravicami. Preprosto, nismo se za to borili in borile. Splošno zniževanje standardov komuniciranja, kjer je glavno orodje in orožje pripisana ženska praznina, je padec v globoko temnino,\" je zapisala kulturna ministrica Majda Širca na svojem blogu, ki ga je naslovila: Vsega je kriva neumnost. \"Prevzeti morajo odgovornost\" Komunikacijska kampanja vlade ob referendumu o pokojninski reformi je stvar odločitev vladnih organov, ki morajo zanjo prevzeti tudi vso odgovornost, je prepričana varuhinja človekovih pravic Zdenka Čebašek-Travnik. Posamezna sporočila v tej kampanji po njenem mnenju vsebujejo elemente predsodkov in neprimernega odnosa do žensk. Varuhinja od naročnika pričakuje, da zavzame stališče do tega elementa kampanje in se do njega opredeli tudi iz vidika načela enakega obravnavanja spolov. Vse se je začelo z Urško Že video z Urško Čepin, ki ga je vlada objavila na Youtubu minuli konec tedna, je požel val ogorčenja. Še dodatno je afero zabelil podatek, da je vlada za štiri videe za potrebe kampanje plačala 20 tisoč evrov, njihov avtor pa je v resnici Jani Sever in ne agencija Inovatif, ki je del skupine Futura. Za zdaj ostaja neobjavljen en video z Urško Čepin. Ali ga bo javnost zaradi razburjenja, ki ga je povzročil prvi video, sploh videla, je veliko vprašanje.", "title": "Po Urški še kiks s kontracepcijo", "keywords": "volilna kampanja;volitve;pokojninska reforma;poslovni dogodek;oglaševanje;storitev", "lang": "slovenian"}
{"body": "HSE ima od devetih poslovnih računov kar pet blokiranih, a pravijo, da bodo vsi najpozneje v ponedeljek deblokirani. Poudarili so tudi, da kljub blokadi redno poravnavajo vse obveznosti. Holding Slovenske elektrarne HSE ima blokiranih več kot polovico računov, pišejo današnje Finance. HSE ima tako blokirana dva računa pri NKBM ter račune pri Banki Celje, Raiffeisen Bank in pri Hypo Bank, medtem ko so brez blokade računi pri NLB, SKB, Unicredit Banki Slovenija in Abanki. Informacijo so potrdili tudi v HSE. Kot so pojasnili, je do nastale situacije v veliki meri prišlo zaradi posebnosti naše zakonodaje o izvršbi, ki omogoča, da upnik predlaga sodišču sklep, da banka še pred pravnomočnostjo sklepa o izvršbi prenese denarna sredstva na račun upnika . V takem primeru o izvršbi dolžnika ne obvestijo, zato ne more pravočasno ukrepati in preprečiti izvršitev sklepa o izvršbi pri bankah. Te so ob prejemu sklepa sodišča namreč dolžne izvršiti sklep o izvršbi z nakazilom prostih denarnih sredstev na računu, v nasprotnem pa morajo blokirati poslovne račune dolžnika. V našem primeru gre za znesek 5,9 milijona evrov s pripadki, ki ga je dosodilo Višje sodišče TDR Metalurgiji v stečaju. HSE d. o. o. je zoper sodbo višjega sodišča vložil revizijo in pričakuje, da bo ugodno rešena, so sporočili in dodali, da glede na to, da jih niso predhodno obvestili o Sklepu o izvršbi in v povezavi z naključjem, da so bila pred ukrepanjem bank že izvršena vsa nakazila, so poslovne banke morale blokirati njihove poslovne račune. Mi smo isti dan vložili zoper Sklep o izvršbi Okrajnega sodišča v Ljubljani predlog za odlog izvršbe, še pravijo. V HSE poudarjajo, da tudi poplačilo dolgovanega zneska HSE ne povzroči likvidnostnih težav, vendar se bojimo da v primeru realizacije Sklepa o izvršbi in pozitivne revizije teh sredstev ne bo moč povrniti od družbe v stečaju. Veliko bolj primerno bi se nam zdelo, da položimo v tej višini depozit pri sodišču . V vsakem primeru bodo vsi poslovni računi deblokirani najpozneje v ponedeljek. Storili so tudi vse, da redno poslovanje HSE, vključno s trgovanjem z električno energijo, v nobenem primeru ni moteno. Izpostavljajo pa tudi, da kljub blokadi poravnavajo vse obveznosti v rokih zapadlosti.", "title": "HSE z blokiranimi računi", "keywords": "hse;račun;blokada;poslovanje;plačilo;denar", "lang": "slovenian"}
{"body": "Družbi sta se dogovorili za sodelovanje Uprava Petrola še vedno čaka predloge Istrabenza za sodelovanje na področju energetike, za kar sta družbi ustanovili delovni skupini. V Petrolu namreč želijo pospešiti dejavnosti za sodelovanje med družbama. Glede na zaostreno finančno krizo v Sloveniji in po svetu, ki se prenaša tudi v realni sektor, je to nujno, saj je časa za dejavne poslovne odzive na spremenjene razmere vedno manj, menijo v Petrolu. Petrol in Istrabenz bi morala čim prej okrepiti poslovne vezi, kapital in znanje na področju energetike, s čimer bi se lahko uresničilo več ciljev, med drugim izkoriščanje potencialnih sinergij in povečevanje kapitalske sposobnosti. Uprava Petrola od vodstva Istrabenza pričakuje, da bo hitro ukrepalo in v korist družbe ter vseh delničarjev. Glede petkove skupščine Istrabenza, na kateri Petrolovi predlogi niso dobili zadostne podpore, so v Petrolu dejali, da so zadnjo skupščino sklicali zaradi zaščite interesov vseh delničarjev v Istrabenzu in zaradi pojasnitve nekaterih poslovnih potez vodstva družbe. Petrol je sicer največji posamični lastnik Istrabenza, v lasti pa ima tretjino družbe. Na skupščini Istrabenza so bili namreč zavrnjeni prav vsi predlogi Petrola, to je za imenovanje posebnega revizorja, ki bi pregledal posle pri prodaji delnic Maksime, nakupu delnic Droge Kolinske in nakupu delnic Petrola, ter predlog za odpoklic zdajšnjih nadzornikov družbe in imenovanje novih. KD Kapital odstopil od nakupa delnic Istrabenza Finančna družba KD Kapital pa je medtem odstopila od avgusta lani sklenjene pogodbe, po kateri ji je finančna družba Maksima Holding prodala 882.408 oziroma 17,03 odstotka delnic Istrabenza. Omenjene delnice so bile tako v ponedeljek preknjižene v centralnem registru nematerializiranih vrednostnih papirjev v korist Maksime Holding. Maksima Holding ima tako sedaj v lasti 1.302.000 oziroma 25,1 4 odstotka delnic koprske družbe.", "title": "Petrol čaka na predloge Istrabenza", "keywords": "Gospodarstvo", "lang": "slovenian"}
{"body": "Luxembourg - Obseg gradbenih del v območju evra se je novembra lani v primerjavi z mesecem prej zmanjšal za 1,1 odstotka, v primerjavi z novembrom predlani pa za osem odstotkov. V Sloveniji je bil obseg gradbenih del novembra manjši za 4,5 odstotka, kar je največ izmed držav, za katere je evropski statistični urad Eurostat pridobil podatke. V EU so novembra lani opravili za 0,6 odstotka manj gradbenih del kot oktobra in za 6,7 odstotka manj kot novembra 2008. Obseg gradbenih del se je zmanjšal v šestih in povečal v šestih državah, za katere ima statistični urad Eurostat podatke. V Sloveniji smo novembra zabeležili največje zmanjšanje vrednosti opravljenih gradbenih del med članicami EU na mesečni ravni. Sledita Španija (-3,5 odstotka) in Bolgarija (-1,9 odstotka). Več del kot oktobra pa so gradbena podjetja v novembru lani opravila na Slovaškem (+13,7 odstotka), na Portugalskem (+ 4,1 odstotka), in v Romuniji (+2,9 odstotka). Na letni ravni pa se je obseg gradbenih del v novembru zmanjšal v devetih državah, večji pa je bil na Poljskem (+8,8 odstotka), Češkem (+6,4 odstotka) in v Nemčiji (+3,8 odstotka). Največje upade so na letni ravni beležile Romunija (-24,4 odstotka), Bolgarija (-22,5 odstotka), Slovenija (-18,1 odstotka) ter Španija (-16,5 odstotka).", "title": "Novembra je bilo v območju evra za 1,1 odstotka manj gradbenih del", "keywords": "gospodarstvo;ekonomija", "lang": "slovenian"}
{"body": "Beli krajini grozi socialna bomba. Brez službe bi lahko ostalo okoli 700 zaposlenih podjetja Secop. Tako številno odpuščanje delavcev se bo poznalo v razvoju celotnega beloKranjskega območja, pravi županja. Poslovna stavba podjetja Secop v Črnomlju Vodstvo črnomaljskega podjetja Secop proizvodnjo seli na Slovaško, kar pomeni, da bi lahko še letos brez službe ostalo okoli 700 zaposlenih. Črnomaljci so zgroženi, saj so bile napovedi o odpuščanjih veliko milejše. Kot poroča Radio Krka, naj bi se predstavniki sindikata včeraj sestali z vodstvom podjetja, a srečanja ni bilo. Zaposleni so ogorčeni, saj naj bi vodstvo sprva načrtovalo odpovedi za od 300 do 400 zaposlenih, poroča omenjeni radio, sedaj pa se govori o bistveno višjih številkah. Proizvodnjo naj bi delavci včeraj protestno zaustavili, a so jo danes po 10. uri spet zagnali. Beli krajini grozi socialna bomba Županja Črnomlja Mojca Čemas Stjepanovič je napovedi o odpuščanju v podjetju Secop komentirala z besedami, da Beli krajini grozi socialna bomba. V občini je namreč okoli 7000 ljudi delovno aktivnih, za zdaj pa je nekaj manj kot 1200 ljudi brezposelnih. Če bo Secop do konca leta res odpustil 700 zaposlenih, potem bi številka brezposelnih narasla na strašljivih 2000. Občina se je s prošnjo za pomoč obrnila tudi na vlado ter ministrstvi za delo in gospodarstvo. Upajo namreč, da jim bodo pomagali pri iskanju novega strateškega partnerja, ki bo pripravljen delati v Črnomlju. Poleg tega pa so na ponedeljkovem sestanku območno razvojnega partnerstva Pokolpje sprejeli program spodbujanja konkurenčnosti in ukrepov razvojne podpore, ki ga naj vlada čim prej sprejme, je opozorila. Z njegovim hitrim sprejetjem bi namreč vlada omogočila čimprejšnjo objavo razpisov, prek katerih bi se določeni odpuščeni posamezniki lahko samozaposlili, manjši podjetniki pa ustvarili prepotrebna nova delovna mesta, je še dejala županja Čemas Stjepanovičeva. Tako številno odpuščanje delavcev, s katerim bo brezposelnost v občini presegla 15 odstotkov, se bo poznalo v razvoju celotnega beloKranjskega območja, je dodala Čemas Stjepanovičeva. Ker ima Secop visoko izobražen tehničen kader, prostore in ostalo infrastrukturo, pa upa, da se lastniki podjetja tega zavedajo in da bodo pomagali pri iskanju strateškega partnerja, s pomočjo katerega bi ohranili čim več delovnih mest ali pa v prostorih podjetja omogočili nove proizvodne programe. Proizvodnjo selijo na Slovaško Tiskovna predstavnica Secopa Nataša Hudelja je dejala, da se v družbi glede točnega števila odpuščenih delavcev še dogovarjajo, v vsakem primeru pa bodo v naslednjih devetih mesecih do enega leta odpustili več sto delavcev. Ob prevzemu črnomaljskega Danfossa, ki kot Secop od novembra lani deluje v okviru nemškega holdinga Aurelius in zaposluje 1100 ljudi, so se v vrhu holdinga pojavile zahteve po pocenitvi proizvodnje in zmanjšanju števila delavcev.", "title": "Črnomaljci zgroženi nad napovedanim odpuščanjem", "keywords": "secop;podjetje;proizvodnja;črnomelj;slovenija;odpuščanje;dolenjska;bela;krajina", "lang": "slovenian"}
{"body": "Ljubljana - Na Gospodarskem razstavišču v Ljubljani se bo v organizaciji Založbe Kapital danes začel dvodnevni finančni sejem Kapital 2010, ki se ga bosta udeležila tudi ministra za gospodarstvo in finance, Matej Lahovnik in Franc Križanič, so sporočili iz Založbe Kapital. Lahovnik bo na že 16. sejmu odprl Dan odprtih vrat Slovenskega podjetniškega sklada, v okviru katerega bodo podjetniki in podjetniški svetovalci na različnih predavanjih in okroglih mizah pridobili informacije o finančnih spodbudah, ki jih letos nudi sklad. Križanič bo sodeloval na okrogli mizi o prihodnosti slovenskega finančnega trga, ki se je bodo med drugim udeležili tudi prvi mož Zavarovalnice Triglav Matjaž Rakovec, predsednik uprave NKBM Matjaž Kovačič in predsednik uprave Unicredit Banke Slovenija France Arhar. Obiskovalci sejma se bodo sicer lahko udeležili več kot 40 predavanj in okroglih miz, na katerih bodo finančni strokovnjaki predstavili naložbene priložnosti in novosti v finančni ponudbi, strokovnjaki pa bodo med drugim spregovorili o prihodnosti slovenskega nepremičninskega trga in možnostih za donosne naložbe v vzajemne sklade. Na otvoritvi sejma bodo razglasili tudi najboljšega finančnika, direktorja in podjetje po izboru novinarjev in urednikov poslovnih medijev. Na sejmu se bo sicer predstavilo 80 ponudnikov finančnih storitev, organizatorji pa pričakujejo več kot 5000 obiskovalcev.", "title": "V Ljubljani se bo začel dvodnevni finančni sejem Kapital 2010", "keywords": "gospodarstvo;ekonomija", "lang": "slovenian"}
{"body": "Bilančna vsota skupine ostaja nespremenjena Banka in celotna skupina sta imeli lani zaradi več oslabitev in rezervacij izgubo. Izguba matice je dosegla 83,9 milijona evrov, na ravni skupina pa je bila 81,1 milijona evrov. Lansko izgubo NKBM-ja za 83,9 milijona evrov so v primerjavi z letom 2010 povzročile za 90 milijonov evrov večje oslabitve in rezervacije. Čiste obresti so bile na medletni ravni nižje za 10,8 milijona evrov, čiste provizije za 6,4 milijona evrov, drugi čisti poslovni dobički oziroma izgube pa za 6,7 milijona evrov. Dobiček banke pred oslabitvami in rezervacijami je sicer znašal 54,2 milijona evrov. Bilančna vsota NKBM-a je konec lanskega leta znašala 4,8 milijarde evrov oz. za 4,6 milijona evrov več kot leto prej. Negativno je lani poslovala tudi skupina NKBM, ki je leto končala z 81,1 milijona evrov čiste izgube. Skupina je lani oblikovala oslabitve in rezervacije za 175,4 milijona evra. Bilančna vsota skupine je lani ostala na ravni iz leta 2010. Kapitalska ustreznost je konec leta 2011 znašala 11,47 odstotka, raven temeljnega kapitala za izračun kapitalske ustreznosti pa 421,6 milijona evrov oziroma 7,5 odstotka več kot ob koncu leta 2010.", "title": "NKBM lani s 84 milijoni evrov izgube", "keywords": "Gospodarstvo", "lang": "slovenian"}
{"body": "Bojana Vinkovič kot izvršna direktorica družbe Sivent, d. d., Ljubljana, izjavljam, da so navedbe v članku Pulsar Holding v prevzem Krone Holding, objavljenem v časopisu Dnevnik, dne 6. junij 2008, na strani 24, neresnične in zavajajoče ter da nisem prodala delnic družbe Sivent, d. d., Ljubljana, ki so v moji lasti. Kot članica upravnega odbora družbe Sivent, d. d., Ljubljana prav tako izjavljam, da bo upravni odbor družbe Sivent, d. d., Ljubljana skladno s 34. členom zakona o prevzemih (Zpre-1, Ur. list RS št. 79/06 in 1/08) objavil svoje mnenje z utemeljitvijo glede morebitne objavljene prevzemne ponudbe. V skladu z 28. členom zakona o medijih mora biti popravek objavljen v prvi oziroma, če prispe prepozno, v drugi izdaji ali oddaji medija po prejemu popravka. V primeru pravopisnih napak me o njih obvestite. Bojana Vinkovič izvršna direktorica družbe Sivent, d.d., Ljubljana", "title": "Prikaz nasprotnih dejstev", "keywords": "gospodarstvo;ekonomija", "lang": "slovenian"}
{"body": "V & V Logistika v stečaju Družba Skupina Viator & Vektor je pretekli petek po več mesecih na ljubljansko okrožno sodišče vložila predlog za prisilno poravnavo. Vložitev predloga za prisilno poravnavo je predsednik uprave in največji lastnik Viator & Vektorja Zdenko Pavček potrdil, podrobnosti pa ni razkril. Uspeh prisilne poravnave Skupine Viator & Vektor bo sicer odvisen od dogovora o reprogramu posojil, čeprav banke kot ločitvene upnice o prisilni poravnavi ne bodo glasovale, o njej namreč odločajo le navadni upniki, ki svojih terjatev nimajo zavarovanih. Po informacijah časnika Dnevnik se bo odločilni krog pogajanj z bankami začel v prihodnjih dneh. Banke lani poleti vsem družbam iz skupine Viator & Vektor niso želele reprogramirati obveznosti, ki naj bi po zadnjih javno dostopnih podatkih konec leta 2010 znašale več kot 200 milijonov evrov. Reprogram so banke pogojevale z dokapitalizacijo. V & V Logistika v stečaju Ena izmed družb v skupini, Viator & Vektor Logistika, je zaradi neuspeha reprograma posojil že poleti razglasila plačilno nesposobnost, stečajni postopek pa je stekel septembra. Skupina Viator & Vektor obsega družbo Skupina Viator & Vektor ter povezana podjetja. V Sloveniji so povezana podjetja Viator & Vektor Logistika, Viator & Vektor Storitve, Sistemska tehnika, Sistemska tehnika Armas, Tovarna vozil Maribor, TT - TrgoTehna, Izletnik Celje, Integral, Integral in Koratur, v tujini pa podjetja na Hrvaškem, v Srbiji, BiH-u, Makedoniji, Romuniji in na Češkem.", "title": "Viator & Vektor bo poskusil s prisilno poravnavo", "keywords": "Gospodarstvo", "lang": "slovenian"}
{"body": "Če se boste jutri vozili brez nove, vas lahko doleti 300 evrov kazni. “Nadzorniki bodo v naslednjih dneh preverjali predvsem voznike okoli večjih mestnih središč,” pravijo na Družbi za avtoceste v Republiki Sloveniji (Dars), kje točno bo povečan nadzor, pa nočejo razkriti. DARS lani kaznoval skoraj 50 tisoč voznikov: Na Štajerskem 16.809, na Primorskem 16.574, na Dolenjskem 10.119 in na Gorenjskem 5.480. Za 25 milijonov kazni Za vožnjo brez veljavne vinjete je treba plačati kazen 300 evrov, za nadaljevanje vožnje pa seveda tudi kupiti vinjeto. Če kazen plačate v osmih dneh, vam Dars globo zniža za polovico. Od sredine leta 2008, ko je začel veljati vinjetni sistem cestninjenja, do konca lanskega leta je Dars izdal nekaj več kot 169 tisoč kazni. Če bi vsak voznik izkoristil možnost polovičnega plačila (150 evrov), bi se v državni proračun s tem nateklo za najmanj 25 milijonov evrov. Prodaja podobna lanski Podatkov o prodanih letnih vinjetah za letos na Darsu še nimajo, predvidevajo pa, da bo številka podobna lanski, ko so jih prodali 843 tisoč. Okoli 840 tisoč se je številka vrtela tudi leta 2010, vendar se je v zadnjem letu za 11 odstotkov povečala prodaja tedenskih in za dobrih sedem odstotkov prodaja mesečnih vinjet za avtomobile. Lani so prihodki Darsa od prodaje vinjet znašali okoli 137 milijonov evrov. Največ jih proda Petrol Polovico vseh letnih ter tretjino mesečnih in tedenskih vinjet vozniki kupijo na bencinskih servisih Petrola. Sicer jih lahko kupite na več kot 700 mestih v Sloveniji in več kot 800 v tujini. Dars ima na petih mejnih prehodih (Škofije, Fernetiči, Šentilj, Gruškovje in Obrežje) tudi svoje prodajalne.", "title": "Stara velja le še danes", "keywords": "DARS;vinjete;cestninjenje;kazni;avtoceste", "lang": "slovenian"}
{"body": "Sod Stečaj ni nujno najslabša rešitev Odločitev Soda, da v Muro ne vloži pet milijonov evrov, je ob zdajšnjem stanju podjetja pričakovana in smiselna, je dejal minister Lahovnik. Stečaj le vprašanje časa? Po mnenju gospodarskega ministra Mateja Lahovnika namreč Sod s finančnim vložkom v zdajšnji obliki Muri ne bi mogel zagotoviti dolgoročnega obstoja. Kot je še dejal, pa v družbi že dalj časa ni kakršnega koli resnega poslovnega modela in nadzora nad stroški poslovanja, posebej družb v tujini. Samo družba Trendline je lani namreč ustvarila 3,5 milijona evrov izgube. Pregled poslovanja podjetja, ki ga je naročil Sod, pa je pokazal, da je Mura imela lani 5,8 milijona evrov izgube iz poslovanja, v prvem letošnjem četrtletju pa ta po Lahovnikovih besedah znaša že štiri milijone evrov. Minister je opozoril še na nezainteresiranost drugih lastnikov družbe. Omenil je največjega, družbo NFD, ki je imela odločilen vpliv na imenovanje uprave, a niso bili pripravljeni zagotoviti sorazmernega vložka v podjetje. Na odločitev države se je že odzval predsednik Murinega sindikata Drago Forjan in za četrtek napovedal protest sindikalistov pri premierju Borutu Pahorju ter k protestu že pozval zaposlene in vse, ki so vezani na proizvodnjo Mure, ter študente in upokojence. Prav tako v četrtek se bo na odločitev države odzval tudi Murin prokurist Zdenko Podlesnik. Župan Murske Sobote nezaželen na tiskovni konferenci Župan Murske Sobote Anton Štihec je bil presenečen, ko so mu preprečili vstop na novinarsko konferenco gospodarskega ministra Lahovnika, češ da je namenjena le za povabljene. Štihec je dejanje označil za višek nedemokracije in dodal, da se bodo v primeru stečaja družbe zavzemali za najvišje mogoče odpravnine 3.300 zaposlenih, v nasprotnem pa zahtevali odstop gospodarskega ministra. Sod in PDP nista podprla Podlesnikovega načrta Kot je znano, državni Sod izmed 210 milijonov evrov, ki jih bo letos namenil za naložbe Muri, ne namerava zagotoviti petih milijonov evrov, kolikor jih potrebujejo za ohranitev proizvodnje. V Slovenski odškodninski družbi in Posebni družbi za podjetniško svetovanje pa se bodo še naprej zavzemali za dolgoročno rešitev Mure z ohranitvijo perspektivnih programov. Tomaž Kuntarič Sod je povedal, da za Muro obstajata dve možnosti, in sicer, da se ustvari novo, od Mure neodvisno podjetje, ali da v družbo vstopijo tudi vlagatelji, ki so v zadnjem času že pokazali zanimanje. Sod in PDP tako nista podprla programa prestrukturiranja, ki ga je v ponedeljek predstavil prokurist družbe Zdenko Podlesnik. Število brezposelnih pa naj bi po nekaterih navedbah doseglo najmanj 2.000. Kuntarič je še dejal, da se o mora o nadaljnjih korakih odločiti vodstvo družbe, in dodal, da stečaj ni nujno najslabša rešitev. Tudi v stečaju je mogoče ohraniti proizvodnjo, je dejal, kar pa je po njegovih besedah povezano s sposobnostjo stečajnega upravitelja in njegovih ambicij za ohranitev proizvodnje v čim večjem obsegu ter na drugi strani od pripravljenosti partnerjev za nadaljevanje poslovanja s podjetjem v stečaju. Na drugi strani Kuntarič vidi kot najslabšo rešitev postopek prisilne poravnave. Delavci po njegovem mnenju v tem primeru postanejo ujetniki. Družba ima namreč do zaposlenih obveznosti in tako lahko mesece ostanejo brez dohodkov, pri čemer je spomnil na agonijo delavcev IUV-ja in LTH-ja. Za nadaljevanje proizvodnje bi potrebovali pet milijonov Kot je znano, bi morala Mura prejeti pet milijonov evrov, potrebnih za zagotavljanje proizvodnje v juliju in avgustu. Denar naj bi namenili nadaljevanju proizvodnega procesa, reševanju preteklih obveznosti in izplačilu plač 3.300 zaposlenim. Po Podlesnikovem mnenju stečaj ni najprimernejša rešitev. Tako bi lastniki namreč izgubili vse, sam pa meni, da je največje slovensko oblačilno podjetje mogoče rešiti z reorganizacijo. Podlesnik je sicer svoj srednje- in dolgoročni program označil kot perspektiven. Stranke kritične do odločitve države Odločitev države, da ne bo sodelovala pri reševanju Mure, je po mnenju NSi-ja absurdno, arogantno in neodgovorno dejanje. V NSi-ju zato od ministra za gospodarstvo zahtevajo takojšen odstop. Nad odločitivijo so zgroženi tudi v SLS-u. Zame osebno je odločitev Soda in ministra za gospodarstvo dr. Mateja Lahovnika, da se delo na reševanju Mure zaključi s programiranim ali kontroliranim stečajem, katastrofa, je dejal predsednik Radovan Žerjav in pozval premierja Pahorja, da, kot je obljubil, čim prej obišče Muro in osebno predstavi delavcem namere vlade v zvezi s podjetjem v prihodnosti. Poslanec SDS-a Andrej Vizjak je spomnil na državno pomoč Muri leta 2004 v višini 10 milijonov evrov in dodal, da lastnikom in dozdajšnjim upravm očitno ni uspelo prestrukturirati podjetja do te mere, da bi lahko poslovalo učinkovito med krizo. Po mnenju SDS-a bi se ključni lastniki tudi država in največji upniki morali dogovoriti predvsem glede ključnih prihodnjih poslovnih načrtov, ki bi bili učinkoviti tudi dolgoročno. Potreben bi bil načrt poslovnega, finančnega in kadrovskega prestrukturiranja. Tudi v tem primeru je država pokazala mačehovski odnos, je v imenu SNS-a dejal Srečko Prijatelj. Država bi morala po njihovem prepričanju v tem primeru določiti strokovnjake, prevzeti vodstvo, ker ima delež v podjetju, in odkupiti terjatve in dolgove. Ker gre za pomembno blagovno znamko za Slovenijo, bi morala vlada poskrbeti za to, da bi jo s slovenskim znanjem obdržali in rešili propada, je še dejal Prijatelj.", "title": "Mura Na cesto 2.000 zaposlenih?", "keywords": "Gospodarstvo", "lang": "slovenian"}
{"body": "Kdo bo prvi upravnik? Delo bo znova prešlo na dvotirni sistem upravljanja in ločeno poslovodno ter uredniško funkcijo, so sklenili na skupščini družbe. Nadzorni svet bo imel pet članov, v njem pa bodo kapital zastopali Marjeta Zevnik, zdajšnja predsednica upravnega odbora, Robert Šega in Dragica Čepin. Dva nadzornika bosta prišla iz vrst zaposlenih. V upravnem odboru trenutno sedijo Marjeta Zevnik, Mojca Jazbinšek, Peter Puhan, Darijan Košir in Brane Piano. Kdaj bo Delo dobilo novega predsednika uprave še ni znano, a je pričakovati, da bo družba v prihodnjih dneh objavila razpis. Puhan, Starina Kosmova, Puhan? Prav tako ni znano, kdo bo Delo upravljal zdaj, ko je Zevnikova postala članica nadzornega sveta. V igri naj bi bil nekdanji predsednik uprave Peter Puhan, ki ga je ob prehodu na enotirni sistem zamenjala Andrijana Starina Kosem. A. Starina Kosem je skupščina razrešila konec julija, prva upravnica pa je bila od decembra 2008. Razrešili so jo teden dni po zamenjavi prvega moža Pivovarne Laško in nekoč, prek povezanih podjetij, največjega lastnika Boška Šrota. Delo je sicer v lasti Pivovarne Laško. Družba Delo na skupščini časnika Večer ni sodelovala, saj nima glasovalnih pravic, zato je imela večino glasov Slovenska odškodninska družba. Družba Delo Prodaja je predlagala, da se za dividende namesto zakonskega minimuma štirje odstotki osnovnega kapitala nameni 511.848 evrov, kar je skupščina potrdila. Uprava in nadzorni svet sta prejela razrešnico. Bo Delo moralo prodati Večer? Do konca tedna naj bi se razpletla tudi zgodba Delove naložbe v časnik Večer, saj naj bi varuh konkurence Jani Soršak sporočil svojo odločitev glede koncentracije med družbama. Urad varuha naj bi v skladu z zakonodajo Delu naročil odprodajo svojega skoraj 80-odstotnega deleža v tem časniku pod prevzemni prag, ki znaša 25 odstotkov. Skupščina Dela se je seznanila tudi z lanskim letnim poročilom in podprla sklep, da se bilančni dobiček ne deli. Upravi in nadzornemu svetu so podelili razrešnico, revizijo pa bo opravila revizijska hiša Deloitte.", "title": "Delo se vrača na dvotirni sistem", "keywords": "delo", "lang": "slovenian"}
{"body": "Ljubljana - Drugo največje farmacevtsko podjetje na svetu GlaxoSmithKline namerava odpustiti šest odstotkov zaposlenih, poroča britanski Telegraph, ki se sklicuje na neimenovane vire. Ostra konkurenca med generiki namreč resno ogroža prihodke družbe. Podjetje, ki zaposluje okoli 100.000 ljudi, naj bi v četrtek ob objavi četrtletnih rezultatov napovedal ukinitev 6.000 delovnih mest. V okviru načrta za prestrukturiranje podjetja so že lani napovedali ukinitev 2.000 delovnih mest v proizvodnji, prodaji in oddelku za raziskave in razvoj. Z omenjenimi ukrepi nameravajo do leta 2010 prihraniti 1,12 milijarde dolarjev. Dobiček v tretjem četrtletju je bil sicer zaradi upada prodaje zdravila Avandia nižji za kar 22 odstotkov. Zdravilo so povezovali z nevarnimi stranskimi učinki, denimo s srčno kapjo. Prav tako pa je prejšnji četrtek odpuščanja napovedala britanska konkurenčna družba AstraZeneca. Ta bo do leta 2013 odpustila 15.000 zaposlenih, kar je za 6000 več od njihove predhodne ocene. Glaxo bo tako gospodarstvu Velike Britanije zadal dodaten udarec, saj naj bi od 18.000 zaposlenih v Veliki Britaniji odpustil 820 delavcev. Masovno odpuščanje v farmacevtski industriji bo tako še poslabšalo gospodarsko stanje Velike Britanije, katere gospodarstvo je po ocenah Mednarodnega denarnega sklada ena izmed najbolj prizadetih zaradi globalne finančne krize. Kriza v farmacevtskem sektorju se v Slovenijo še ni preselila, saj je naš novomeški farmacevt objavil dobre poslovne rezultate. Predsednik Uprave Jože Colarič je namreč izjavil, da bodo v prihodnosti lahko zaposlili morebitne odpuščene delavce hrvaške farmacevtske družbe Plive. Pliva bo letos predvidoma odpustila nekajsto ljudi, Krka pa načrtuje 6-odstotno povečanje števila zaposlenih.", "title": "Množična odpuščanja v farmacevtski industriji", "keywords": "gospodarstvo;ekonomija", "lang": "slovenian"}
{"body": "Berlin - Število novih naročil v industriji v Nemčiji se je decembra glede na november ob upoštevanju cenovnih in sezonskih vplivov znižalo za 2,3 odstotka. Obseg naročil se je v primerjavi z decembrom predlani zvišal za 8,4 odstotka, je danes objavilo nemško gospodarsko ministrstvo. Ekonomisti, ki jih je anketirala tiskovna agencija dpa-AFX, so napovedovali padec na mesečni ravni v višini 0,1 odstotka, je poročala nemška tiskovna agencija dpa, analitiki v raziskavi Dow Jones Newswires pa so, kot je poročala francoska tiskovna agencija AFP, napovedovali rahlo rast naročil. Do padca povpraševanja je decembra prišlo v skoraj vseh industrijskih sektorjih, pravijo na ministrstvu, a dodajajo, da je trend povpraševanja kljub padcu naročil še vedno obrnjen navzgor. Obseg naročil se je novembra glede na oktober zvišal za 2,7 odstotka. Decembra glede na november lani je obseg naročil v Nemčiji upadel 1,4 odstotka, medtem ko se je obseg naročil iz tujine zmanjšal za 3,2 odstotka. Povpraševanje po izdelkih za vmesno porabo se je znižalo za 3,2 odstotka, naročila v proizvodnji za investicije pa so upadla za 2,5 odstotka. Naročila v segmentu potrošnega blaga so medtem porasla za 1,8 odstotka. V dvomesečni primerjavi - novembra in decembra glede na september in oktober - se je obseg naročil zvišal za 0,7 odstotka. V primerjavi z novembrom in decembrom predlani pa se je obseg naročil povečal za 6,4 odstotka.", "title": "V Nemčiji decembra 2,3 odstotni padec naročil v industriji", "keywords": "gospodarstvo;ekonomija", "lang": "slovenian"}
{"body": "Smrtna nesreča pri delu. Odgovoren delovodja gradbišča, soodgovornega še iščejo. Branko Beribak, delovodja v družbi CGP Novo mesto, je kriv, ker na gradbišču v Bočki pri Metliki ni poskrbel za varnost delavcev, in je obsojen na 16-mesečno zaporno kazen, ki mu je ne bo treba prestati, če v dveh letih ne zagreši novega kaznivega dejanja. Pred petimi leti je v hudi delovni nesreči na gradbišču umrl 24-letni Senad Hadžić. Podizvajalec Zoran Perković, čigar delavci so v času nesreče na gradbišču odstranjevali opaž, je obtožb ogrožanja varnosti oproščen, saj ga v času nesreče ni bilo na gradbišču. Bagerist izginil v Bosno Tretji vpleteni, bagerist Milan Bilbija, ki je obtožen povzročitve smrti iz malomarnosti, saj je z bagersko žlico pritisnil Hadžića, da je padel z zidu, je po nesreči izginil v Bosno in ni dosegljiv. Sodišče ga je zato izločilo iz tega postopka in mu bo sodilo posebej. Glavni izvajalec del je s podizvajalci, med katerimi sta bila Bilbija in Perković, opaž na 12 metrov dolgem in štiri metre visokem zidu odstranjeval z bagrom, Hadžić, ki naj bi pripel odstranjeno opažno ploščo na bager, pa je stal na vrhu opaža brez čelade in varnostnega pasu. Zaradi nepazljivosti ga je bagerist sunil z žlico, da je padel v globino in zaradi hudih poškodb možganov umrl.", "title": "Delovodja ni poskrbel za varnost", "keywords": "delavec;smrt;gradbišče", "lang": "slovenian"}
{"body": "Ljubljana - Hrvaška družba Perutnina Ptuj - Pipo, ki sodi v skupino Perutnine Ptuj, je včeraj v Zagrebu odprla nov distribucijski center. Vanj so vložili štiri milijone evrov, kar je druga največja naložba skupine na hrvaškem trgu v letošnjem letu, saj so pred dvema mesecema v izgradnjo nove proizvodne linije že vložili milijon evrov. V novem centru, ki so ga od februarja gradili hrvaški izvajalci, bodo zaposlili deset dodatnih delavcev. Skupina Perutnina Ptuj, ki jo sestavlja 17 družb v šestih državah, ima na Hrvaškem približno 700 zaposlenih in 87 prodajaln. Do prihodnje turistične sezone bodo število prodajaln povečali na okoli 100, poleg tega pa nameravajo posodobiti distribucijski center v Zadru. Generalni direktor Perutnine Ptuj Roman Glaser je med drugim povedal, da letos pričakujejo enake prihodke kot lani, in dodal, da je skupina letos izvedla za več kot 20 milijonov evrov naložb.", "title": "Perutnina Ptuj z večmilijonsko naložbo v Zagrebu", "keywords": "gospodarstvo;ekonomija", "lang": "slovenian"}
{"body": "Radeče - V tovarni Radeče Papir so včeraj, po skoraj štirih mesecih, ponovno pognali stroj štiri, na katerem izdelujejo bele papirje. Že minuli teden so ponovno pognali stroj pet, na katerem izdelujejo banknotni papir. Prav tako so 250 zaposlenim v družbi, ki je od decembra v prisilni poravnavi, včeraj izplačali tudi decembrske plače. \"Ta trenutek do zaposlenih nimamo nobenih zaostalih obveznosti, čeprav od bank še nismo dobili nakazanega posojila za obratna sredstva v vrednosti treh milijonov evrov,\" je za Dnevnik dejal Peter Tevž, prokurist družbe G - M & M iz Grosupljega, preko katere lastniško obvladuje radeško papirnico. Tevž je dejal, da so plače lahko izplačali, ker so jim banke nakazale denar od drugih, izvoznih poslov. \"To nedeljo se odpravljamo v Indonezijo, kjer se bomo s konkurenco potegovali za večji posel indonezijske centralne banke, za katero naj bi izdelali vsaj dva tisoč ton banknotnega papirja, medtem ko je skupna količina na razpisu dobrih 5500 ton. A proizvajalci se lahko potegujemo le za 30 ali 70 odstotkov te količine,\" je povedal Tevž. \"Trenutno je stanje boljše, kot smo pričakovali, še posebno pa smo veseli, da smo dobili vse plače in da nam ta trenutek podjetje nič ne dolguje. Tudi naročila imamo, in to očitno za oba stroja, kar je dobro,\" je povedal predsednik podjetniškega sindikata Stane Klanšek. Radeška papirnica je zaradi ustavitve stroja štiri v zadnjih treh mesecih minulega leta poslovala z izgubo. Ta je znašala 2,2 milijona evrov, medtem ko so ustvarili 6,7 milijona evrov prihodkov. poslovni@dnevnik.si", "title": "V radeški papirnici pognali vse stroje in izplačali tudi decembrsko plačo", "keywords": "gospodarstvo;ekonomija", "lang": "slovenian"}
{"body": "Nadzorniki Maksime Invest so ugotovili, da je Maksima Holding neupravičeno in enostransko odstopila od pogodbenih obveznosti glede delnic Istrabenza. Zato so upravo zadolžili, da uveljavi vse, kar je potrebno za zaščito interesov družbe v odnosu do Maksime Holding in v odnosu do Istrabenza. Če Maksima Invest do 12. januarja ne izpolni svojih obveznosti, ki naj bi znašale 4,49 milijona evrov, bo uprava morala pripraviti predlog načrta likvidnostnega reševanja nastalih obveznosti do bank in načina izterjatve obveznosti do Maksime Holdinga. SKB in Triglav DZU nista vlagala v Madoffovo shemo Tudi v banki SKB niso ne neposredno ne posredno izpostavljeni do družb oziroma skladov, ki jih je vodil Bernard Madoff. V te sklade niso vlagali niti v Triglav DZU. Spomnimo, da je ATVP pozvala vse borznoposredniške družbe, banke in družbe za upravljanje, naj jo obvestijo o morebitnih naložbah v družbe oziroma sheme, ki jih je vodil Madoff. Novi nadzornik v Loteriji Slovenije Delničarji Loterije Slovenije so na včerajšnji skupščini odpoklicali člana nadzornega sveta Janeza Sodržnika in imenovali na to mesto Aleksa Lea Vesta. Ogris - Martič po nakupih Telekoma Član uprave Telekoma Slovenije Filip Ogris - Martič je za slabih 30.000 evrov kupil 242 delnic družbe. Po sklenjenem poslu ima v lasti 645 delnic, kar je 0,01-odstotni delež. Tolarjev v obtoku še za 45 milijonov evrov Konec decembra lani je bilo v obtoku še za 8,6 milijarde bankovcev in 2,2 milijarde kovancev slovenskih tolarjev. Skupno je v obtoku še 10,8 milijarde tolarjev oziroma 45 milijonov evrov. Pripravila Luki Nuredini", "title": "Posel | Novice", "keywords": "gospodarstvo;ekonomija", "lang": "slovenian"}
{"body": "Nadzorni svet Pivovarne Laško je upravo pod vodstvom Dušana Zorka zadolžil, da se pisno opredeli do vseh pripomb v posebni reviziji in odpravi vse slabosti, ki jih je odkrila revizija Pricewaterhouse Coopers. Nadzorniki so se na torkovi seji seznanili tudi o aktivnostih pri oblikovanju konzorcija za prodajo Mercatorja ter poslovanju v prvih petih mesecih letošnjega leta. Število zamudnikov narašča V Sloveniji je bilo junija 6228 pravnih oseb z dospelimi neporavnanimi obveznostmi, kar je največ od začetka letošnjega leta. Najvišjo raven je znova dosegel tudi povprečni dnevni znesek dospelih neporavnanih obveznosti pravnih oseb, ki je junija dosegel 692,7 milijona evrov. ILO svari pred rastjo brezposelnosti Število brezposelnih v območju evra bi lahko v prihodnjih štirih letih doseglo 22 milijonov. Če države ne bodo oblikovale politik, ki bodo šle v smer oblikovanja novih delovnih mest, se bo število brezposelnih s sedanjih 17,4 milijona povečalo za 4,5 milijona, svari Mednarodna organizacija dela (ILO). Preprodaja Primskovega je bila navidezni posel Preprodajo trgovskega centra Primskovo, zaradi katere nekdanjemu predsedniku uprave Merkurja Binetu Kordežu grozi do osem let zapora, je davčni inšpektor Alojz Vrbnjak na včerajšnji obravnavi označil kot navidezni posel. Merkur je imel namreč pravico do nakupa trgovskega centra za deset milijonov evrov, vendar je nato prek verižnih poslov zanj odštel še enkrat višji znesek, razlika pa je ostala na Merfinu. Nadaljevanje razprave o poroštvu za TEŠ Predsednik parlamentarnega odbora za finance in monetarno politiko Andrej Šircelj je za jutri sklical sejo odbora, na kateri bodo znova obravnavali predlog zakona o državnem poroštvu za šesti blok Termoelektrarne Šoštanj (TEŠ 6). Odbor je razpravo konec junija že drugič prekinil. Factor banka končala prevzem KD Banke Factor banka je včeraj tudi uradno končala prevzem KD Banke. Po pridobitvi dovoljenja Banke Slovenije je tako Factor banka tudi uradno postala lastnica butične banke, ki bo za zdaj poslovala še kot samostojna pravna oseba. Dover nov nadzornik Uniorja Delničarji Uniorja so na včerajšnji skupščini za novega člana nadzornega sveta imenovali direktorja Komunalnega podjetja Ptuj Franca Doverja, ki je v nadzornem svetu zamenjal Karla Kuzmana. Že dan pred skupščino pa je uprava Uniorja nadzornike seznanila tudi s postopkom izbora svetovalca za prestrukturiranje in reorganizacijo družbe, ki je v prvem letošnjem polletju ustvarila za 72 milijonov evrov prihodkov. Marmor ima novega direktorja Sežansko podjetje Marmor, ki pridobiva in oblikuje kamen, ima novega prvega moža. To je postal Igor Čehovin, ki je nasledil Cirila Sigulina. Medica novi direktor Johnson & Johnson Boris Medica, nekdanji prokurist v slovenski družbi Johnson & Johnson, se je v upravi družbe pridružil Martinu Minaroviču. Na mestu vodilnega je zamenjal Tina Ivankovića, ki ostaja direktor ljubljanske podružnice Johnson & Johnson. Pripravila Matjaž Polanič in STA", "title": "Zorko se bo moral pisno opredeliti do pripomb revizorjev", "keywords": "gospodarstvo;ekonomija", "lang": "slovenian"}
{"body": "Delavci in vodstvo čaka na razglasitev stečaja Zaposleni v Gradbincu GIP, ki so nazadnje prejeli del novembrske plače, so začeli stavkati, saj brez plačila in povrnitve stroškov v tem mrazu ne morejo več delati. Mislim, da je današnji dan začetek konca Gradbinca, je na jutranjem zboru delavcev v gradbenem obratu na Polici pri Naklem dejala pravna zaupnica iz Sveta gorenjskih sindikatov Nežka Bozovičar. Pojasnila je, da stavkajoči delavci zahtevajo plačilo razlike novembrske plače, celotno decembrsko plačo in dela regresa za preteklo leto. Vendar si skoraj ne morejo obetati, da bi prezadolženo podjetje te zahteve lahko izpolnilo. Pretekli teden je namreč vodstvo družbe na Kranjsko okrožno sodišče skoraj sočasno z napovedjo stavke vložilo predlog za stečaj. Vsi čakajo le sklep sodišča o stečaju V tem trenutku tako vsi pričakujemo le sklep sodišča o začetku stečajnega postopka, je pojasnila Bozovičarjeva in presodila, da bi bil lahko stečaj oklican kmalu, morda že v tem tednu. Delavci pa bodo stavkali do začetka stečaja, v katerem bi bili potem pripravljeni naprej delati, saj bi jim bilo zagotovljeno celotno plačilo iz stečajne mase. S stavko želimo opozoriti predvsem na to, da delavci v takih razmerah ne morejo več delati. Temperature zunaj so nižje od 15 stopinj pod ničlo, na gradbiščih so delali brez prehrane ter brez povračila stroškov za prevoze in v takih razmerah enostavno ne želijo in ne morejo delati naprej, je poudarila sindikalistka. Veliko zaposlenih zadnje tedne doma Veliko izmed 96 zaposlenih v Gradbincu GIP je bilo sicer v zadnjih tednih doma, saj izkoriščajo presežek ur ali pa dopust. Tisti, ki imajo to možnost, se tudi stavke niso udeležili. V ogrevanih prostorih gradbenega obrata na Polici pa se je zbralo okrog 30 delavcev, ki so delali v betonarni in železokrivnici in bodo tako vsaj na toplem pričakali začetek stečaja. Glede na to, da so delavci že toliko časa brez prihodkov, mislim, da je v interesu vseh, da se stvari čim prej razpletejo in delavci čim prej pridejo vsaj do nadomestil zavoda za zaposlovanje in do sredstev, ki jih zagotavlja jamstveni sklad, je dejala Bozovičarjeva in dodala, da je v tem trenutku stečaj verjetno najboljša varianta, da delavci vendarle dobijo nekaj sredstev za preživetje. Gradbinec GIP je sicer že dlje časa v težkem finančnem položaju in zamuja pri izplačilu plač. Sindikat je zato že večkrat grozil s stavko, vendar je doslej vodstvu vedno uspelo zbrati sredstva, da je poravnalo vsaj minimalni del plače in so delavci stavko odložili. Nazadnje so se o stavki pogovarjali v začetku januarja, ko jim je podjetje nato zagotovilo plačilo minimalne novembrske plače. Primorje brez obrazložitve za stečaj Z vodstvom Primorja, katere hčerinska družba je Kranjski Gradbinec GIP, so se delavci nato dogovorili, da počakajo dva tedna, vodstvo pa se medtem odloči, kakšna usoda čaka podjetje. Računali smo na pripojitev družbe k Primorju ali pa morda prisilno poravnavo, na koncu se je predsednica upravnega odbora Primorja Marjana Novak brez obrazložitve odločila za stečaj, je pojasnil predsednik sindikata v Gradbincu Milan Borkovič. V Primorju pojasnjujejo, da se je vodstvo Gradbinca za vložitev stečaja odločilo zaradi izjemno težkega finančnega stanja družbe.", "title": "Čeprav upanja za plače ni, v Gradbincu GIP stavkajo", "keywords": "Gospodarstvo", "lang": "slovenian"}
{"body": "Ljubljana - Ekvilib inštitut, nosilec certifikata Družini prijazno podjetje, je danes podelil certifikate 14 podjetjem. Od tega je 11 podjetij prejelo osnovni, 3 pa polni certifikat. Do danes se je v projekt certificiranja priključilo že prek 160 slovenskih podjetij in organizacij, ki skupaj zaposlujejo več kot 50.000 zaposlenih. Prejemniki certifikatov so Center za usposabljanje, delo in varstvo Črna na Koroškem, ELRAD INTERNATIONAL d.o.o., HIT d.d. Nova Gorica, Javni holding Ljubljana d.o.o., Javno podjetje Ljubljanska parkirišča in tržnice, d.o.o., MAKOM TRGOVINA, d.o.o., Spekter d.o.o., Splošna bolnišnica Izola, Splošna bolnišnica Novo mesto, Stelkom d.o.o. in Združenje delodajalcev Slovenije. Polne certifikate so prejeli ABANKA VIPA d.d., IOLAR informatika v besedi, d.o.o. in CIMOS TAM Ai, d.o.o.. Ministrica za delo, družino, socialne zadeve in enake možnosti dr. Anja Kopač Mrak je ob dogodku poudarila, da »lahko neravnovesje med lastnimi cilji in zahtevami okolja močno vpliva na zdravje in učinkovitost posameznika  in v času, ko se zdi, da sta vrednoti medsebojne solidarnosti in občutka za skupnost vse redkejši, je vrednost podjetij, ki si prizadevajo za zadovoljstvo svojih zaposlenih, toliko večja.« Ministrica je ob tej priložnosti tudi dodala, da zaključujejo s pripravo sprememb Zakona o starševskem varstvu in družinskih prejemkih in da pri spremembah izhajajo iz sedanjega položaja žensk in moških na trgu dela ter dajejo velik poudarek usklajevanju poklicnega in družinskega življenja. Petra Hartman, strokovna sodelavka na projektu certifikata Družini prijazno podjetje, je ob slavnostni podelitvi pojasnila: »Kljub trenutnim gospodarskim razmeram se v postopek pridobivanja certifikata vsako leto vključujejo vedno nova podjetja in organizacije, ki dokazujejo, da poslovanje načrtujejo dolgoročno in strateško, pri čemer je načrtno vlaganje v zaposlene ključnega pomena. Vlaganje v zaposlene se jim namreč povrne v obliki zadovoljnih, zanesljivih zaposlenih, ki radi opravljajo svoje delo in so ponosni na podjetje, v katerem delajo. Ta podjetja so svetli zgledi, kakršne slovensko gospodarstvo potrebuje, če želi krizo premagati.«", "title": "Nova družini prijazna podjetja: skupaj zaposlujejo že več kot 50.000 ljudi", "keywords": "gospodarstvo;ekonomija", "lang": "slovenian"}
{"body": "Umar Razmere ostajajo zaostrene Gospodarsko stanje v državi se poslabšuje, nič kaj spodbudne novice ne prihajajo niti iz najpomembnejših trgovinskih partneric. Napovedi za prihodnje mesece so slabe, pravijo na Umarju. Gospodarska aktivnost v najpomembnejših trgovinskih partnericah in tudi v Sloveniji se je v drugem četrtletju znižala, ugotavlja Urad RS za makroekonomske analize in razvoj v najnovejši številki publikacije Ekonomsko ogledalo. Povečala se je anketna brezposelnost, znižala povprečna bruto plača. Razmere ostajajo zaostrene tudi na finančnih trgih, kjer je dostop do tujih virov še naprej omejen, posojilni pogoji za podjetja v evrskem območju so zaostreni, banke pa tudi ne pričakujejo povečanja povpraševanja podjetij in gospodinjstev po posojilih, ugotavlja Umar. Manj kreditiranja gospodarstva V finančnem sistemu se stvari še poslabšujejo. Obseg posojil domačih bank domačim nebančnim sektorjem se je v sedmih mesecih znižal za 240 milijonov evrov. Najbolj, za 451,3 milijona evrov, so se v tem obdobju zmanjšala posojila podjetjem in nefinančnim institucijam. Z izjemo stanovanjskih so se zmanjšala tudi posojila gospodinjstvom. Večja so bila le posojila državi, ki se večinoma lahko financira le pri domačih bankah. Dostop do tujih virov financiranja je ostal omejen. Podjetja, ki so se v enakem obdobju lani zadolževala, in domače banke se v tujini razdolžujejo. Neto odplačila tujih obveznosti bank so v sedmih mesecih znašala 1,7 milijarde evrov, kar je za skoraj polovico več kot v enakem obdobju lani. Naraščanje brezposelnosti Drugo četrtletje so zaznamovale tudi zaostrene razmere na trgu dela. Število delovno aktivnih se je tudi v drugem četrtletju zmanjšalo in ostalo nižje tudi na medletni ravni. Še naprej pa se je zmanjševalo tudi število registriranih brezposelnih oseb, ki je bilo v drugem četrtletju medletno manjše za 1,8 odstotka. Manj registriranih brezposelnih oseb kot v enakem obdobju lani pa je predvsem rezultat več umika iz evidence brezposelnih in več vključitev v javna dela, pravijo na Umarju. Povprečna bruto plača na zaposlenega se je v drugem četrtletju znižala predvsem zaradi junijskega znižanja plač v javnem sektorju in sektorju država ob uveljavitvi zakona za uravnoteženje javnih financ. Povprečna bruto plača se je v javnem sektorju in sektorju država po desezoniranih podatkih znižala za 1,1 oz. 1,2 odstotka, v zasebnem sektorju pa je ostala nespremenjena.", "title": "Poletje prineslo še slabše napovedi jeseni", "keywords": "Gospodarstvo", "lang": "slovenian"}
{"body": "Mariborsko vrtnarsko podjetje Florina je v prisilni poravnavi. Direktorica Sabina Medeot je med vzroki za insolventnost navedla odpoved pogodbe za urejanje mestnega parka s strani mariborske občine. Tam pa pravijo, da to ne drži. Mariborsko vrtnarsko podjetje Florina je od srede prejšnjega tedna v prisilni poravnavi. Direktorica Sabina Medeot je med vzroki za insolventnost navedla odpoved pogodbe za urejanje mestnega parka s strani mariborske občine. A tam pravijo, da to ne drži. Pojasnjujejo, da pogodbe niso podaljšali, ker Florina ni bila najbolj ugoden ponudnik. Okrožno sodišče v Mariboru je postopek prisilne poravnave v Florini začelo 17. julija. Za upravitelja je bil imenovan Uroš Jutraž, upniki pa imajo mesec dni časa, da prijavijo svoje terjatve. Zadnji rok za prijavo terjatev je 17. avgust. Občina naj bi enostransko odpovedala dolgoročno pogodbo. Florina s skupno 16 zaposlenimi je konec marca po podatkih, dostopnih na spletnih straneh Agencije za javnopravne evidence in storitve Ajpes, dolgovala navadnim upnikom oziroma dobaviteljem okoli 633.000 evrov, ločitvenim upnikom oziroma bankam pa 3,4 milijona evrov. V načrtu finančnega prestrukturiranja je direktorica Medeotova med vzroki za insolventnost podjetja navedla enostransko odpoved dolgoročne pogodbe o upravljanju in vzdrževanju zelenih površin in upravljanju akvarija-terarija s strani Mestne občine Maribor . To naj bi leta 2008 močno oslabilo materialni položaj družbe in ji še dodatno otežilo soočanje s splošno gospodarsko krizo. Posledice so se izkazale predvsem v skokovitem naraščanju izgube v letih 2010 in 2011, kar je v letu 2012 vodilo v dolgoročno plačilno nesposobnost družbe, je zapisala. Na mariborski občini krivdo zanikajo. Florini ni bila odvzeta skrb za parke, temveč je zaradi cenovno ugodnejše ponudbe to skrb prevzelo drugo podjetje, Nigrad, so v tem tednu pojasnili v sporočilu za javnost. Prav tako naj ne bi držale navedbe, da je šlo za enostransko prekinitev pogodbe. Po njihovih navedbah se je pogodba iztekla in je niso podaljšali. Zadnja pogodba s Florino je bila sklenjena le za obdobje od 1. januarja 2007 do 31. decembra 2007, so poudarili. Dodali so še, da se s tem ni prekinilo sodelovanje, saj je Florina še vedno občasno izvajala razne zasaditve za občino.", "title": "Za insolventnost Florine naj bi bila kriva tudi mariborska občina", "keywords": "maribor;vrtnarsko;podjetje;florina;insolventnost;prisilna;poravnava", "lang": "slovenian"}
{"body": "Ljubljana - Številni slovenski potniki, ki so se v noči s petka na soboto vračali s počitnic v Turčiji s čarterskim letom slovenskega letalskega prevoznika, so na letališče Brnik prispeli šele v zgodnjih jutranjih urah z dvourno zamudo. Že na letališču v Antaliji jim je po dveh urah čakanja pilot razložil, da so imeli težave z gorivom. \"Vzleteti bi morali ob deseti uri zvečer po turškem lokalnem času. Že v stavbi letališča nam je predstavnica turistične agencije dejala, da bomo imeli kakšno uro zamude. Potem pa se je še zavleklo in na letalu smo bili šele po polnoči. Oglasil se je pilot in dejal, da smo imeli na letalu le določeno količino goriva, ki pa ni zadostovala za let do Ljubljane. Na letališču v Turčiji pa da nismo dobili goriva zato, ker so se na letališču bali, da Adria nima denarja za plačilo goriva. Kot nam je pojasnil pilot, so morali posredovati drugi brokerji, ki so jamčili za Adrio, in tako so Turki le natočili gorivo, mi pa smo lahko poleteli,\" je pojasnila ena od potnic leta JP 973, ki sicer ne želi biti imenovana, naslov pa hranimo v uredništvu. Potnikom tako ni bilo čisto jasno, kdo so brokerji in ali je slovenski letalski prevoznik res v takih težavah, da lahko podobna izkušnja tudi na drugih letališčih čaka tudi druge potnike. Iz Adrie so sporočili, da je bil neljubi dogodek zgolj posledica nesporazuma in da slovenski letalski prevoznik nikakor ni v takšnih likvidnostnih težavah, da bi mu zavračali polnjenje letal z gorivom. \"Adria Airways je 1. maja podpisala pogodbo z novim dobaviteljem goriva v Antaliji, in sicer je to podjetje Exxon Mobil Aviation. Zagotavljamo, da problem ni povezan z likvidnostnimi težavami družbe, saj so vse obveznosti tako do bivšega kot tudi novega dobavitelja goriva poravnane v celoti. Zatorej smo od novega pogodbenega dobavitelja goriva in tudi pogodbenega predstavnika naše družbe zahtevali natančno poročilo o tem, kaj je povzročilo omenjeni zaplet. Do tega trenutka smo že prejeli opravičilo predstavnika podjetja Exxon Mobil Aviation, ki domneva, da je bila težava le nesporazum med centralo njihovega podjetja in lokalnim ponudnikom na letališču,\" je pojasnil Alen Mlekuž, direktor korporativnega komuniciranja v Adrii Airways. Dodal je, da je želela posadka v Turčiji kar se da hitro rešiti zaplet, zato so se povezali z drugim dobaviteljem goriva, ki ga je tudi zagotovil. Naj dodamo, da je prav danes na obisku v Sloveniji na povabilo predsednika vlade Janeza Janše njegov turški kolega Recep Tayyip Erdogan z ekipo kar devetih ministrov in nekaterih poslancev. Slovenska vlada se v tem mandatu še ni sestala s tako veliko vladno delegacijo druge države. primoz.knez@dnevnik.si", "title": "Turki za dve uri prizemljili Adriino letalo", "keywords": "gospodarstvo;ekonomija", "lang": "slovenian"}
{"body": "Hipotekarni banki Northern Rock, ki ji je minuli mesec Bank of England s posojili pomagala prebroditi krizo, se je včeraj po objavi novice, da se zanjo zanima Richard Branson, ki je lastnik konzorcija Virgin Group, cena delnice na londonski borzi skokovito zvišala. Poleg Bransona, ki je včeraj dal prevzemno ponudbo za nakup Northern Rocka, se za nakup britanske banke zanimata še družbi za upravljanje Blackstone in Apollo Management. Yamaha gradi tovarno v Argentini Drugi največji proizvajalec motornih vozila Yamaha Motor bo zaradi ocen po zvišanem povpraševanja po motornih vozilih za 43 odstotkov v prihodnjem letu v Argentini zgradil svojo prvo tovarno. Locirana bo v Buenos Airesu. Uspešno poslovanje Samsunga Južnokorejski proizvajalec elektronike Samsung Electronics je v tretjem četrtletju ustvaril 1,68 milijarde evrov čistega dobička, kar je za odstotek več kot v enakem obdobju lani. S tem je družba presenetila analitike, saj je Samsung minula tri četrtletja končal z znižanjem dobička, zato so napovedovali vnovično znižanje. Stavka strojevodij v Deutsche Bahnu Stavka nemških strojevodij je včeraj zjutraj popolnoma zaustavila lokalni promet v večjih delih države. V nekaterih regijah ni vozilo tudi do 50 odstotkov lokalnih vlakov. Več železniških postaj je bilo opustelih, saj so se potniki odločili za drugačne vrste prevoza, denimo avtomobilskega, kar je v nemških mestih povzročilo prometne zastoje. Zamenjava predsednika Citigroupa Predsednik največje ameriške investicijske banke Citigroup Thomas Maheras zaradi izgube v višini šestih milijard dolarjev odhaja z mesta predsednika, na njegovo mesto prihaja Vikram Pandit, ki je nekdanji direktor Morgana Stanleyja. Pandit se je Citigroupu pridružil v začetku leta, ko je Citigroupu za 800 milijonov dolarjev prodal svoj hedge sklad. Oracle želi prevzeti BEA Systems Ameriški proizvajalec programske opreme Oracle želi za 6,68 milijarde dolarjev prevzeti konkurenčno družbo BEA Systems. Za delnico BEA Systems Oracle ponuja 17 dolarjev, kar je okoli četrtino nad četrtkovo končno ceno delnice na prostem trgu. Oracle je v minulih letih porabil več kot 20 milijard dolarjev za prevzem več kot 20 podjetij, s čimer se je želel približati vodilnemu proizvajalcu poslovne programske opreme SAP. Hyundai bo gradil tovarno v Rusiji V največjem južnokorejskem proizvajalcu avtomobilov Hyundai Motor zaradi visokega povpraševanja po njihovih avtomobilih na ruskem trgu razmišljajo o gradnji tovarne vozil v Rusiji. Vrednost nove tovarne je ocenjena na 400 milijonov dolarjev.", "title": "Posel | Novice", "keywords": "gospodarstvo;ekonomija", "lang": "slovenian"}
{"body": "Po poti Grčije in Španije Ciper je zaprosil Evropsko unijo za finančno pomoč zaradi prevelike izpostavljenosti svojih bank grškemu gospodarstvu. Kot je sporočila ciprska vlada, so druge članice evrskega območja zaprosili za pomoč iz reševalnih skladov EFSF oziroma ESM. Pomoč bo namenjena omejitvi tveganj za ciprsko gospodarstvo po negativnih učinkih širjenja krize prek finančnega sektorja zaradi velike izpostavljenosti grškemu gospodarstvu, je zapisala ciprska vlada v sporočilu za javnost. Ciprske banke so imetnice velikega števila grških obveznic, katerih vrednosti so morali upniki letos večinoma odpisati. Ciper je že peta članica evroobmočja, ki je morala zaprositi preostale članice za pomoč.", "title": "Ciper zaprosil EU za finančno pomoč", "keywords": "Gospodarstvo;Evropska unija", "lang": "slovenian"}
{"body": "Zaradi gospodarske krize so se kmetijski pridelki močno pocenili. Ker na trgu ni denarja, so cene pšenice, koruze, ječmena in oljne repice padle na rekordno nizko raven.", "title": "Si bodo trgovci pospravili razliko v žep?", "keywords": "cena;surovina;pocenitev;trgovec;proizvajalec;koruza;poljšina", "lang": "slovenian"}
{"body": "Najdaljša noč. V Novem mestu veliko glasbe, v Trebnjem ni denarja. ''Pričakujemo čudovit večer in verjamemo, da bodo obiskovalci tako kot lani povsem zapolnili Glavni trg,'' o silvestrovanju v Novem mestu pove Ivo Kuljaj, direktor zavoda za turizem. Med 21.30 in drugo uro zjutraj bo nastopilo pet glasbenih skupin, program pa bo povezoval Lojze Bojanc. Stalo bo do 19 tisoč evrov Na vprašanje, ali tudi letos tako kot lani ne bo polnočnega ognjemeta, odgovarja: ''To bi bilo nastopaštvo. Ne spodobi se, da bi se v današnjih težkih časih, ko jih ni malo, ki komaj zaslužijo za preživetje, postavljali z ognjemetom.'' Po Kuljajevih besedah bo prireditev mestno občino stala med 15 tisoč in 19 tisoč evri. Romom Multi-kulti Žabjak. Zavod za turizem in mestna občina bosta 30. decembra med 15. in 18. uro pripravila prednovoletno srečanje, romske otroke pa bo obiskal dedek Mraz. V Trebnjem letos brez Na trebanjskem koncu se največje silvestrovanje na prostem obeta v Šentrupertu. Tamkajšnje turistično društvo letos pod dvema šotoroma pričakuje okoli tisoč obiskovalcev. Veselo bo tudi v Mokronogu, kjer tamkajšnje turistično društvo pripravlja silvestrovanje pred občinsko stavbo z začetkom ob 22. uri. V Trebnjem pa tradicionalnega silvestrovanja ne bo. ''Ni dovolj denarja. Pozna se gospodarska kriza,'' je povedala Biserka Sitar, vršilka dolžnosti predsednika Turističnega društva Trebnje.", "title": "''Ognjemet se ne spodobi''", "keywords": "ognjemet;kultura;novo leto;proslava;praznovanje;zabava;proslava;praznovanje", "lang": "slovenian"}
{"body": "Ljubljana - Ljubljanska borza je teden pričela le nekoliko nad petkovim izhodiščem. Osrednji indeks SBI20 je pridobil 0,34 odstotka in se oblikoval pri 4159,91 indeksne točke. Najbolj se je danes podražila delnica Pozavarovalnice Save, in sicer za 1,8 odstotka. Njen enotni tečaj se je oblikoval pri 14,6 evra. Z 1,13-odstotnim porastom tečaja ji je sledila delnica Pivovarne Laško, enotni tečaj Luke Koper pa se je povzpel za nekaj manj kot odstotek. Delnica Zavarovalnice Triglav se je podražila za 0,7 odstotka, njen enotni tečaj pa se je oblikoval pri 22,48 evra. Delnica Petrola se je podražila za 0,7 odstotka na 303,73 evra, Intereuropina pa za 0,64 odstotka. Po drugi strani se je v prve pol ure trgovanja najbolj pocenila delnica Krone Senior, ki je izgubila 2,4 odstotka. Delnica KD Group se je znižala za 0,33 odstotka, medtem ko se je delnica Nove KBM pocenila za nekaj manj kot desetinko odstotka. Borzniki so v prve pol ure trgovanja sklenili za le okoli 164.000 evrov poslov, pri čemer je bila najprometnejša delnica Krke. Z delnico novomeškega farmacevta je bilo v jutranjem trgovanju sklenjenih za tretjino vseh poslov, pri čemer je njen enotni tečaj ostal na skoraj nespremenjeni ravni.", "title": "Ljubljanska borza v jutranjem trgovanju z rastjo tečajev", "keywords": "gospodarstvo;ekonomija", "lang": "slovenian"}
{"body": "Pahor O NLB-ju bo morala odločiti naslednja vlada Evropske sistemske banke bodo morale svoj kapital do konca junija 2012 povečati za 106 milijard evrov, je sklenil vrh EU-ja. Za Slovenijo to pomeni 297 milijonov evrov. Ocena potrebnega kapitala temelji na junijskih podatkih in donosnosti državnih obveznic, ki je konec septembra znašala 106,477 milijarde evrov. V razrezu po državah je za Slovenijo predviden znesek 297 milijonov evrov, za morebitne izgube zaradi državnih obveznic, kar za Slovenijo ne predstavlja težav, pa le 20 milijonov evrov Nemčija za ta namen potrebuje skoraj 7,7 milijarde evrov. Meril za to, katera banka v državi je sistemska banka, ni. V Sloveniji je to zagotovo Nova Ljubljanska banka NLB, država pa bi lahko kot sistemsko opredelila še katero banko, če bi presodila, da ima ta bistveni vpliv na stabilnost bančnega sistema. Voditelji evropskih držav so se na vrhu EU-ja sinoči torej strinjali, da bančni sistem potrebuje znatno večji kakovostni temeljni kapital Core Tier 1 v višini devetih odstotkov. Pri izračunu zneskov se upoštevajo vrednosti naložb v državne obveznice članic evroobmočja 30. septembra letos. Dogovor so pozdravili tudi v Banki Slovenije, kjer menijo, da bodo ukrepi bankam omogočili ohranjanje kapitalske ustreznosti kljub neugodnim razmeram. Dejanski primanjkljaj bank bo torej znan novembra, ko bodo banke dolžne razkriti podatke o kapitalskem položaju in obsegu izpostavljenosti do državnega dolga, so sporočili iz centralne banke. Tako bodo morale slovenske banke Banki Slovenije predložiti podroben in z nadzorniki usklajen načrt zagotavljanja ustrezne kapitalske ravni. Pričakuje se, da banke ne bodo vsaj ne v večji meri vključevale tudi dezinvenstiranja, ampak bo pomemben del kapitalski vložek. Kapitalski položaj naj bi ohranjale tudi z zadržanjem izplačila dividend in drugih bonitet. Vabljeni k branju . Evropski voditelji bodo Grčiji odpisali 50 odstotkov dolga . Pahor Priložnost za mehak izhod iz krize zamujen Dogovor je podprla tudi Evropska agencija za nadzor v bančnem sektorju Eba, ki je izpostavila, da je njegova izvedba odvisna od podrobne opredelitve drugih elementov svežnja ukrepov. Cilj kapitalskega svežnja je zagotoviti nadaljnji kapitalski blažilec za bančni sistem Evropske unije, so zapisali na spletni strani Ebe. Banke morajo do konca leta svojim vladam predložiti podrobne načrte za dosego predvidene dokapitalizacije, načrti pa morajo biti pred izvedbo usklajeni z nadzornimi organi posamezne države in Ebo. NLB na plečih nove vlade O dokapitalizaciji NLB-ja v Sloveniji bo morala odločiti naslednja vlada spomladi prihodnje leto, je po vrhu v Bruslju dejal slovenski premier v odhodu Borut Pahor in dodal, da ne izključuje vstopa tujega strateškega partnerja, ki bi prevzel večino v banki. Slovenija bi zadržala 25-odstotno lastništvo in zlato delnico, je še dejal Pahor. Lastniki NLB-ja naj bi se sicer sešli in odločali o dokapitalizaciji največje slovenske banke, a je iz odgovorov Boruta Pahorja slutiti, da dogovora še ne bo. Uprava predlaga dokapitalizacijo v višini 400 milijonov evrov, o povečanju kapitala pa se morata dogovoriti in odločiti oba največja lastnika, država in belgijski KBC. Grške banke potrebujejo 30 milijard evrov Po pričakovanjih največ svežega kapitala potrebujejo grške banke, in sicer 30 milijard evrov. Španske banke potrebujejo 26 milijard evrov najbolj kakovostnega kapitala, italijanske 14,7 milijarde evrov, francoske 8,8 milijarde evrov in portugalske 7,8 milijarde evrov.", "title": "EU rešuje banke 106 milijard evrov za Evropo, 297 milijonov za Slovenijo", "keywords": "Gospodarstvo;Evropska unija", "lang": "slovenian"}
{"body": "Frankfurt/London - Nemški letalski prevoznik Lufthansa bo povečal lastniški delež v britanski letalski družbi BMI. Lufthansa v britanski družbi trenutno obvladuje 30-odstotni delež, v skladu z današnjim dogovorom pa ga bo povečala na 80 odstotkov, so po poročanju tujih tiskovnih agencij potrdili v omenjenih družbah. Lufthansa bo 50-odstotni delež kupila od predsednika BMI Michaela Bishopa, za pridobitev pa bo odštela okoli 400 milijonov evrov. Preostalih 20 odstotkov družbe je v lasti skandinavske letalske družbe SAS. S prevzemom BMI bo Lufthansa obvladovala 11 odstotkov vzletnih in pristajalnih stez na heathrowskem letališču in tako postala drugi največji prevoznik na Heathrowu, takoj za British Airlines. Danes objavljeni dogovor je vrhunec dogovora med Lufthanso in Bishopom, ki je \"star\" skoraj deset let. Leta 1999 je Lufthansa od Bishopa kupila desetodsotni delež v BMI, ki ga je kasneje povečala na 30 odstotkov. Bishop si je takrat priboril pravico, da preostali delež proda Lufthansi kadarkoli v prihodnjih desetih letih po ceni, ki je bila dogovorjena takrat, poroča ameriška tiskovna agencija AP. Kot poroča francoska tiskovna agencija AFP, se nemškega letalskega prevoznika omenja v nekaj drugih \"evropskih dogovorih\". Lufthansa je že stopila v lastništvo švicarske letalske družbe Swiss in belgijske letalske družbe Brussels Airlines. Lufthansa se poteguje tudi za nakup 42,75-odstotnega državnega deleža letalske družbe Austrian Airlines, katere privatizacija je prestavljena na konec leta. Lufthansa je v tretjem četrtletju letos na ravni skupine ustvarila 149 milijonov evrov čistega dobička, kar je 75 odstotkov manj kot v enakem obdobju lani. V družbi so zaradi višjih cen goriva, slabšega povpraševanja in svetovne finančne krize znižali napovedi o dobičku iz poslovanja, ta naj bi bil po pričakovanjih 1,1 milijarde evrov.", "title": "Lufthansa bo povečala lastniški delež v britanski letalski družbi BMI", "keywords": "gospodarstvo;ekonomija", "lang": "slovenian"}
{"body": "Črnomelj - V nadaljevanju pogajanj med sindikatom in upravo črnomaljskega Secopa, kjer naj bi do konca prihodnjega leta odpustili 650 delavcev, so se danes uspeli dogovoriti glede osnovne plače in izplačila odpravnin. Obe pogajalski strani sta pri tem nekoliko popustili, podrobnosti dogovora pa bodo javnosti sporočili v naslednjih dneh. Kot je Secopov sindikalist Zdravko Bahor povedal za STA, so se predstavniki sindikata, uprava podjetja in predstavniki nemških lastnikov doslej uspeli zediniti glede izplačila regresa ter dodatka za produktivnost, ki ne sme biti nižji od četrtine, danes pa so se dogovorili še o zahtevi sindikata glede dviga osnovne plače in izplačila odpravnin. Predstavniki sindikata so sicer zahtevali izplačilo odpravnin po nemškem vzoru, kakšen dogovor so dosegli, pa bodo sporočili v naslednjih dneh, je še povedal Bahor. Po načrtu uprave Secopa naj bi tam do konca prihodnjega leta odpustili 650 delavcev, od 963 v marcu zaposlenih pa naj bi v omenjenem črnomaljskem podjetju ostalo še 317 delavcev. Lastniki družbe nameravajo hkrati do marca prihodnje leto Secopove montažne linije preseliti na Slovaško. Po podatkih Sindikata kovinske in elektro industrije (SKEI) predlagani načrt odpuščanja v Secopu predvideva do konca meseca odpustitev 221 delavcev, do konca decembra še 76 in nato v prihodnjem letu do konca marca 155 delavcev, zatem do konca junija 148 in do konca prihodnjega leta še zadnjih 50 delavcev. Ob navedenem je SKEI od lastnikov podjetja zahteval odpustitev slovenskih delavcev pod enakimi pogoji oz. z enakimi zneski odpravnin, kot jih je Secop ob zaprtju njegovega podjetja v nemškem Flensburgu leta 2008 izplačal tamkajšnjim 1500 delavcem.", "title": "Sindikat in lastniki Secopa dosegli dogovor glede plač in odpravnin 650 delavcev", "keywords": "gospodarstvo;ekonomija", "lang": "slovenian"}
{"body": "Boštjan Jazbec, ki prevzema položaj guvernerja Banke Slovenije, po mnenju predsednika države Boruta Pahorja vzbuja visoka pričakovanja. Jazbec upa, da jih bo tudi izpolnil. Boštjan Jazbec želi nadaljevati dobro delo svojih predhodnikov. Banka Slovenija je naredila dobro delo in ga bo nadaljevala v okviru prestrukturiranja nadzora bančnega sektorja v EU, je povedal po današnjem sprejemu pri predsedniku države Borutu Pahorju. Jazbec je ocenil, da mednarodne agencije ratingov Sloveniji ne bodo dodatno zniževale. Pričakovanja so velika in delovnih izzivov ne manjka. Prepričan sem, da bomo s sodelavci Banke Slovenije lahko upravičili zaupanje, je v izjavi za medije, ki sta jo podala skupaj s Pahorjem, dejal Jazbec. Pahor pa je dejal, da tako visoka podpora kaže, da novi guverner uživa izjemno zaupanje, hkrati pa slovenska kot tudi mednarodna strokovna finančna javnost gojita do njega visoka pričakovanja. Predsednik Pahor se je nekdanjemu guvernerju Marku Kranjcu zahvalil za odlično opravljeno delo. Foto Reuters Kot je povzel, se kriza ni zgodila samo Sloveniji, vloga in delovanje slovenskih nadzornih organov v njej pa sta primerljiva z evropskimi. Ocenil je, da mednarodne agencije ratingov Sloveniji ne bodo dodatno zniževale. Mislim, da z ukrepi vlade do tega ne bo prišlo, saj so ti usklajeni z Evropsko komisijo in so vezani predvsem na sanacijo bančnega sistema, je bil jasen. Jazbec je izrazil upanje, da bo ob koncu mandata predal guvernerstvo Banke Slovenije gospodarstvu, ki se razvija in raste ter ima stabilen in dobro delujoč bančni sistem in ki je poleg tega še mednarodno konkurenčno . Pahor je spomnil, da je bilo v času njegovega predsedovanja treba poskrbeti za imenovanje na šest ključnih mest. Med njimi je položaj guvernerja prav zaradi okoliščin, v katerih se je znašla Slovenija, še posebej pomemben, je dejal. Jazbec bo vodenje Banke Slovenije prevzel kot četrti guverner, za Francetom Arharjem, Mitjo Gasparijem in Markom Kranjcem. DZ ga je aprila na to mesto na predlog predsednika Pahorja imenoval s 77 glasovi za in sedmimi proti. Želim, da bi z zavzetostjo, kakršno je prepričal mene, vodje poslanskih skupin in poslance, ter s svojim znanjem, bogatimi izkušnjami in relativno mladostjo za ta položaj Banko Slovenije v času, ki ni lahek, vodil skozi zelo zahtevna vprašanja, med njimi sanacijo bančnega sistema, ki ostaja ena izmed prednostnih nalog celotne države, je poudaril Pahor. V sredo bo po njegovih besedah mandat začel guverner, ki vzbuja zaupanje, a tudi visoka pričakovanja, je še ocenil in se ob tem zahvalil dosedanjemu guvernerju Banke Slovenije Marku Kranjcu. Zahvaljujem se mu za njegovo delo, dosežke ter vestno in predano poslanstvo v času, ki je tudi pred Banko Slovenije zavoljo krize postavil vprašanja, s katerimi se sicer guverner ne bi soočal, je še dejal predsednik države. Banke v petmesečju s 117 mio. evri izgube Maja so se znižale tudi vloge gospodinjstev za 81 milijonov evrov, vendar je znižanje v primerjavi z aprilom bolj zmerno, ne več tako izrazito kot v predhodnih dveh mesecih. Svet Banke Slovenije pa danes ugotavlja, da so banke v Sloveniji v prvih petih mesecih ustvarile 117 milijonov evrov izgube pred davki. Ta je posledica zniževanja neto obrestnih prihodkov, ki so bili v medletni primerjavi nižji za 21 odstotkov, ter visokih stroškov oslabitev in rezervacij, ki so bili nižji za 4,3 odstotka. Bilančna vsota bančnega sistema se je povečala za 380 milijonov evrov, kar je vplivalo na počasnejšo medletno dinamiko krčenja bilanc. Maja se je nadaljevalo zmanjševanje posojil nebančnemu sektorju. K temu so slabo polovico prispevala znižana posojila nefinančnim družbam, in sicer za 265 milijonov evrov. Ob krčenju posojil nefinančnim družbam, za minus 12,8 odstotka medletno, se vztrajno zmanjšuje tudi dinamika rasti posojil gospodinjstvom, ki je maja dosegla minus 3,1 odstotka medletno, so navedli.", "title": "Jazbec pred težkimi izzivi, a verjame, da jim bo kos", "keywords": "banka;slovenije;guverner;kranjec;boštjan;jazbec;pahor", "lang": "slovenian"}
{"body": "Ljubljana - Napovedi Banke Slovenije o letošnji inflaciji in gospodarski rasti so slabše od pričakovanj Urada za makroekonomske analize in razvoj, medtem ko vladni urad napoveduje 5,2-odstotno inflacijo in 4,4-odstotno gospodarsko rast, v centralni banki napovedujejo, da bo povprečna medletna inflacija znašala 5,6 odstotka, gospodarska rast pa 4,2 odstotka. Guverner Marko Kranjec je včeraj vlado pozval k premišljeni ekonomski politiki. Po njegovi oceni bi bilo smotrno s proticikličnimi ukrepi kljub morebitni manjši gospodarski rasti slovensko gospodarstvo spet pripeljati v makroekonomsko ravnotežje. Največje tveganje, da bi rast inflacije presegla napoved in postala dolgoročnejši problem, po mnenju Kranjca predstavlja uresničitev »nebrzdanih« zahtev po višjih plačah. \"Na Banki Slovenije smo zaskrbljeni glede zahtev po povišanju plač v zadnjem času, čeprav ne zanikamo visoke inflacije, ki se ne smatra kot vzdržna,\" je na včerajšnji predstavitvi poročila o cenovni stabilnosti povedal guverner Marko Kranjec in ob tem posebno izpostavil javni sektor, kjer se pojavljajo zahteve tudi po tridesetodstotnem dvigu plač. \"V primeru povišanja produktivnosti ni težav z zvišanjem plače, čeprav nekateri menijo, da se produktivnosti v javnem sektorju ne da meriti, kar pa ni res,\" meni Kranjec. V tem smislu razume predlog ministra Gregorja Viranta, ki plače sodnikom pogojuje z večjo učinkovitostjo. \"Težko se je strinjati z zahtevo po 30-odstotnem dvigu plač v bloku, s čimer bi se preseglo produktivnost. V tem primeru bi prišlo do dviga stroškov na enoto produkta, kar nas lahko v končni fazi izloči iz mednarodnih trgov,\" opozarja. \"Potem pa bomo vsi skupaj prisiljeni zategovati pas.\" Kranjec je tako poslal apel sindikatom in pogajalcem: \"Čeprav se strinjam, da bi lahko bila delitev dobička bolj enakomerna, je treba gledati bolj naprej v prihodnost kot le eno leto.\" Banka Slovenije je sicer včeraj znižala pričakovanja za gospodarsko rast navzdol (na 4,2 odstotka), za inflacijo pa pričakuje, da bo znašala 5,6 odstotka. Glede vzrokov, zakaj je prišlo do visoke inflacije v Sloveniji, v Banki Slovenije še vedno vztrajajo, da ni zgolj posledica dvigov cen nafte in hrane, temveč tudi pregretosti gospodarstva. Visok primanjkljaj na tekočem delu plačilne bilance, visoka inflacija in napet trg dela so po Kranjčevem mnenju več kot očitna znamenja pregretosti. \"Banka Slovenije nima potrebnih inštrumentov za vplivanje na položaj v ciklu, zato bodo nosilci ekonomske politike - proračun, politika plač in strukturna politika - morali odigrati svojo vlogo,\" opozarja Kranjec, \"saj so zato tukaj, da poskušajo nevtralizirati ciklična nihanja, kar svet Banke Slovenije pričakuje, da bodo tudi storili.\" Kot je poudaril, je prepričan, da bi lahko s takšnimi ukrepi, čeprav bi se gospodarska rast nekoliko umirila, gospodarstvo zopet pripeljali v makroekonomsko ravnotežje. \"Sam osebno bi bil najbolj zadovoljen s strukturnim in dejanskim presežkom, za kar mislim, da obstajajo možnosti,\" eno od možnosti, kako bi z rebalansom proračuna lahko dosegli protiinflacijski učinek, opisuje Kranjec. Čeprav ugotavlja, da bo letos prišlo do manjšega priliva prihodkov države zaradi nižje gospodarske rasti, po njegovem mnenju \"rezerve obstajajo\". \"Rezerve je treba iskati tudi na domači strani. Mislim, da je treba upočasniti nekatere aktivnosti oziroma investicije, saj je podobno kot pri plačnih zahtevah treba gledati na dolgoročno vzdržnost, čeprav nekateri zahtevajo takojšen razvoj, bodisi regionalni, bodisi občinski, bodisi državni.\"", "title": "Kranjec: Uresničitev nebrzdanih plačnih zahtev na koncu pomeni zategovanje pasu", "keywords": "gospodarstvo;ekonomija", "lang": "slovenian"}
{"body": "V juniju v Sloveniji 1,7 odstotka manj brezposelnih kot v maju. Višje bodo subvencije za samozaposlitev. Ministrica za delo Anja Kopač Mrak je uvodoma dejala, da je bilo v juniju v Sloveniji 1,7 odstotka manj brezposelnih kot v maju, kar je razveseljujoče, vendar pa tega seveda ne more reči za število brezposelnih kot tako. Letos bo država namenila 30 milijonov evrov za javna dela, subvencije za samozaposlitev dvigujejo na pet tisoč evrov, delajo pa predvsem na mladih, saj je lani Slovenija imela največjo rast mladih brezposelnih. Do oktobra bodo pripravili izvedbeno shemo za mlade do 25 let, da se jim v roku štirih mesecev ponudi zaposlitev, pripravništvo in podobno. Na področju aktivne politike zaposlovanja smo dosegli preboj, je prepričan Zoran Kotolenko z ministrstva. Pri tem so pomembni javna dela, usposabljanje in izobraževanja ter subvencijski programi za najmanj zanimive skupine brezposelnih. \"Programi so vedno bolj individualni, vedno bolj ciljajo na posamezne skupine,\" je dejal. Iz operativnega programa razvoj človeških virov so že letos počrpali dvakrat več evropskih sredstev kot lani, je še povedal. Ob tem so na ministrstvu danes predstavili primere dobrih praks sodelovanja ministrstva in gospodarstva na področju trga dela. \"S pomočjo sredstev smo uspeli ohraniti steklarski poklic\" Steklarna Hrastnik, Steklarna Rogaška Slatina in nekaj manjših dobaviteljev je skupaj dobilo okoli 200 tisoč evrov Sklada za razvoj kadrov in štipendije, projekt pa so zaključili lani. \"S pomočjo teh sredstev smo uspeli ohraniti konkurenčnost steklarstva in steklarski poklic,\" je povedala Ksenija Božič iz Steklarne Hrastnik. Prihajalo je do velikega odliva kadra, pri čemer so v okviru kompetentnega centra ustvarili nekakšno \"interno steklarsko šolo\", ki jim je pomagala izobraziti ustrezne kadre. \"V Zasavju je zdaj poklic ponovno cenjen,\" pravi Božičeva in dodaja, da jim brez sredstev evropskega socialnega sklada to najbrž ne bi uspelo. V steklarni je trenutno zaposlenih okoli 700 ljudi, v vseživljenjsko izobraževanje je bil vključenih 456 zaposlenih, skupno so opravili 23 tisoč učnih ur. Direktor Steklarne Hrastnik Andrej Božič je dejal, da je bila ta leta 2010, ko so začeli sanacijo, tik pred obubožanjem, s pet milijoni evrov izgube, lani pa so dosegli dva milijona evrov dobička. Božič je povedal tudi, da so pri zaposlenih delali tudi na samozavesti, ki so jo dvignili tudi s pomočjo večjega znanja, ki so ga ti pridobili. Prepričan je, da bi v Steklarni Hrastnik lahko tudi dvignili roke in rekli, da je kriza, da ne morejo nič, a so uspeli. \"Najprej moramo pomagati sebi, ne čakati, da najprej pomaga država,\" je še dodal.", "title": "Višje subvencije za samozaposlitev", "keywords": "samozaposlitev;subvencije", "lang": "slovenian"}
{"body": "Ljubljana - Potem ko je madžarska vlada še konec prejšnjega tedna grozila s podobno usodo, kot je doletela Grčijo, so se čez vikend glave ohladile, stanje pa naj bi bilo po novih ocenah precej manj kritično. Potem ko je nova vlada praktično razglasila bankrot države, je po finančnih krogih zavladala panika. Rezultat je bil 4,8-odstotni dvodnevni padec forinta na najnižjo raven letos, zaskrbljenost pa je povzročil tudi padec evra na najnižjo vrednost po letu 2006. Analitiki bonitetne agencije Moody's se zavedajo, da je bila skrb preuranjena, govor o bankrotu pa pretiran, a to zdaj morda ne bo zadostovalo za povrnitev zaupanja vlagateljev, vsaj dokler madžarska vlada ne uvede konkretnih ukrepov za znižanje javnofinančnega primanjkljaja. Tega mora v skladu s standardi mednarodnega monetarnega sklada (IMF) znižati za od enega do 1,5 odstotka BDP. Več o ukrepih, ki naj bi vključevali tudi poseben davek na dobiček lokalnih bank, ki bi lahko znašal tudi tretjino dobička, bo znanega danes. Včeraj pa je odločnost vlade, da zmanjša primanjkljaj, že obrodila določene sadove, saj sta tako forint kot madžarski indeks BUX pridobila na vrednosti.", "title": "Madžarska vlada bolj samozavestno, kaj pa vlagatelji?", "keywords": "gospodarstvo;ekonomija", "lang": "slovenian"}
{"body": "Delavci Vegrada stavkajo, ker še vedno niso dobili avgustovskih plač. Dobili so sicer 240 evrov neto plače, preostalo jim je obljubljeno v prihodnjih dneh. Zahtevali so odstop sindikalista Mastnaka. Zaposleni v Vegradovih podjetjih so danes začeli splošno stavko. Vanjo je vključena večina zaposlenih v Vegradu in njegovih hčerinskih podjetjih, večina na delovnih mestih. Kakšnih sto delavcev se je zbralo tudi pred upravno stavbo Vegrada v Velenju, tako da so sicer miren shod spremljali policisti. Direktor Vegrada Boris Medved Kot je zagotovil direktor družbe Boris Medved, so danes vsi dobili 240 evrov neto plače za avgust, preostalo pa bodo dobili predvidoma v prihodnjih dneh. Po njegovih besedah so akontacijo avgustovske plače prejeli vsi zaposleni. Glede na postopne prilive pa računa, da bo podjetje avgustovsko plačo lahko zagotovilo do konca tedna. Nato se bo s sindikatom pogovarjal glede izplačil starih obveznosti. Glede nadaljnjega izplačila plače za avgust je sindikalist Samo Mastnak povedal, da bodo delavci predvidoma v torek prejeli še okoli 300 evrov. Tudi v. d. sekretarja velenjske območne organizacije svobodnega sindikata Srečko Čater je dejal, da bodo nadaljnja izplačila avgustovskih plač predvidoma stekla v torek, takšna izpolnjena obljuba pa bi po njegovih besedah predstavljala realen temelj pogovorov za naprej. Sicer pa je po Čatrovih besedah direktor glede nadaljnjega razvoja dogodkov obljubil, da če ne bo uspel zagotoviti normalnega poslovanja do konca meseca septembra, bo sam vložil predlog za stečaj. Ker ne zastopa interesov delavcev, zahtevali njegov odstop Delavci, ki zahtevajo Mastnakov odstop, ker menijo, da ne zastopa njihovih interesov, so sicer odločeni s stavko nadaljevati do celotnega izplačila. Mastnak je povedal, da je v preteklosti že nameraval odstopiti, a so ga nekateri prosili, naj ostane, zdaj pa bo sam podal odstopno izjavo, če bo ocenil, da nima več podpore članstva. Celjsko sodišče je na predlog prejšnjega vodstva Vegrada 1. septembra začelo postopek prisilne poravnave nad velenjsko družbo, tako da imajo upniki do 1. oktobra čas prijaviti terjatve. So pa na celjskem sodišču danes potrdili, da je bil v petek poravnan predujem za plačilo stroškov postopka prisilne poravnave. Stavkajočim delavcem pred upravno stavbo Vegrada je podporo prišel izraziti tudi velenjski župan Srečko Meh. Ponovil je, da so se predstavniki občine v petek glede položaja Vegradovih delavcev pogovarjali z ministrom za delo Ivanom Svetlikom in da se bo zavzemal za to, da se realni pogovori nadaljujejo. Sam meni, da je treba delavcem jasno povedati, kaj jih čaka in kje je Vegrad . Po njegovem bi za delavce bil najbolj pravičen stečaj podjetja, s čimer bi dobili možnost kasnejših izplačil iz jamstvenega in preživninskega sklada. Občina pa jim bo v prihodnje pomagala po svojih močeh, je dodal. Nova Ljubljanska banka NLB je sicer v petek po prejemu sklepa Okrožnega sodišča v Celju sprostila določena sredstva na računu Vegrada. Kot je bilo razvidno iz objave na spletni strani Agencije RS za javnopravne evidence in storitve, je sodišče v petek popoldne NLB naložilo, da z Vegradovega računa na račun sodišča izvede plačilo predujma za stroške postopka prisilne poravnave v višini 30.295,88 evra ter da izvrši plačilo računa dobavitelju, družbi Vegrad Montal, v višini 200.000 evrov.", "title": "V Vegradu dobili del plač, zahtevajo odstop sindikalista", "keywords": "vegrad;stavka;delavec;medved;plača", "lang": "slovenian"}
{"body": "Merklova je dala vedeti, da Nemčija in druge članice EU ne bodo izplačevale Vzhoda in bodo najprej rešile svoja gospodarstva. EU medtem obljublja nova sredstva EIB. Merklova je dala vedeti, da Nemčija in druge članice EU ne bodo izplačevale Vzhoda in bodo najprej rešile svoja gospodarstva. EU medtem obljublja nova sredstva EIB.", "title": "V Evropi spet železna zavesa?", "keywords": "gospodarstvo;eu;evropska;unija;angela;merkel;kriza;denar;evropska;investicijska;banka;barosso", "lang": "slovenian"}
{"body": "Ljubljana - Nadzorniki Slovenijalesa na včerajšnji korespondenčni seji še vedno niso izvolili novega predsednika uprave. V Zavarovalnici Triglav, ki je največja lastnica Slovenijalesa, imajo namreč pomisleke glede imenovanja Mitje Pleterskega za novega predsednika uprave. Zanj močno lobirajo v največji vladni stranki SDS. Spomnimo, da je Pleterski v prvi polovici leta 2006 s pomočjo SDS prišel v upravo Dela, ko pa je skupina Pivovarna Laško lani prevzela popoln nadzor v Delu, se je moral od družbe posloviti. Ker se vršilcu dolžnosti predsednika uprave Slovenijalesa Urošu Ivancu, sicer predsedniku nadzornega sveta, te dni izteka mandat, so mu ga nadzorniki podaljšali za en mesec. To pomeni, da lahko imenovanje novega predsednika uprave Slovenijalesa pričakujemo v roku enega meseca.", "title": "Slovenijales še vedno brez predsednika uprave", "keywords": "gospodarstvo;ekonomija", "lang": "slovenian"}
{"body": "Krajinski park. Pripravlja se 350 tisoč evrov vredna obnova Zoisovega parka z jezerci na Pristavi v Javorniškem Rovtu. “Obnova se bo začela po pridobitvi nepovratnih sredstev od države, predvidoma v prvi polovici prihodnjega leta,” je povedala Božena Ronner iz županovega kabineta in dodala, da je gradbena dokumentacija že v celoti pripravljena, pridobili so že gradbeno dovoljenje, pripravljajo pa še prijavo na razpis ministrstva za kmetijstvo. Sobivati z naravo Turistična identiteta Zoisovega parka s Pristavo temelji na sobivanju z naravo in bogati dediščini botanika Karla Zoisa. Narava je izhodišče za izobraževalne in športno-rekreativne dejavnosti, doživljanje in povezovanje z naravo ter celostni razvoj posameznika, kar bo vzpostavilo tematski in doživljajski park. Ekodoživljajski park Idejna zasnova razvoja celotnega območja je razdeljena na štiri faze. “Prva je obnova jezerc, pridobili smo že nepovratna sredstva za ureditev tematskega igrišča, druga faza pa je krajinska ureditev parka, Zoisove sobe v Pristavi in ekodoživljajskega parka, za kar smo že kandidirali za nepovratna sredstva in pričakujemo rezultat septembra,” so dejali na občini. Obnova parka je po podatkih občine vredna okoli 350 tisoč evrov. Nekdaj priljubljena izletniška točka v Javorniškem Rovtu – starejši domačini se spominjajo tudi kopanja in drsanja na jezerih – je namreč že več desetletij močno zanemarjena, eno izmed jezer pa sta trsje in preslica že skoraj popolnoma prerastla.", "title": "Cilj je doživljanje narave", "keywords": "športni park stožice;skyscraper;stavba;zgradba;hiša;nebotičnik;narava;afera", "lang": "slovenian"}
{"body": "Najvišje plače finančnikom, najdražje nadure zdravstvu Zaposleni so v letu 2008 v povprečju prejemali osem odstotkov višje plače kot leto prej. Neto izplačila so znašala nekaj manj kot 900 evrov, kaže analiza Statističnega urada Republike Slovenije. Povprečna bruto plača je tako v letu 2008 znašala dobrih 1.390 evrov, najbolje plačani pa so bili zaposleni v finančnem sektorju. Njihova mesečna bruto plača je v povprečju znašala 2.100 evrov. Največ na račune finančnikov Finančnikom so sledili zaposleni v rudarstvu in zaposleni v dejavnosti oskrbe z električno energijo, plinom in vodo. V teh sektorjih so lanske povprečne bruto plače znašale več kot 1.800 evrov. Najmanj plačani so bili zaposleni v gostinstvu, ki so v povprečju prejemali nekaj več kot 1.000 evrov bruto na mesec. Največ, 1.400 evrov bruto plače, pa so prejemali zaposleni v ribištvu in gradbeništvu. Plače rasle v rudarstvu, javni upravi in zdravstvu Najvišjo rast plač so lani sicer dosegle dejavnosti v rudarstvu 13,6 odstotka, sledile so jim plače zaposlenih v javni upravi ter dejavnostih zdravstva in socialnega varstva 12,2 odstotka. Čeprav so bile bruto plače skladno z leta 2007 sprejetimi spremembami davčne zakonodaje nekoliko razbremenjene, se je delež davkov in prispevkov s 35,05 odstotka zvišal na 35,33 odstotka. Nadure najdražje v zdravstvu in socialnem varstvu Izplačila nadurnega dela so v povprečju znašala 25,28 evra na zaposlenega, najvišji pa so bili zneski v zdravstvu in socialnem varstvu. V teh dejavnostih so bruto izplačani zneski za nadure znašali povprečno 122 evrov.", "title": "Slovenci lani v povprečju delali za 900 evrov neto na mesec", "keywords": "plače;rast;zdravstvo;dežurstvo;nadure", "lang": "slovenian"}
{"body": "London - Bonitetna agencija Standard & Poor's je znižala bonitetno oceno Libiji, in sicer z A- na BBB+, poroča ameriška tiskovna agencija AP. Severnoafriški državi, ki se že več dni sooča z nasiljem, pri čemer naj bi umrlo več kot 200 ljudi, je bonitetno oceno že v ponedeljek z BBB+ na BBB, znižala tudi bonitetna agencija Fitch. V Standard & Poor's so ob tem pojasnili, da bi lahko bonitetno oceno kmalu znova znižali, saj pričakujejo, da se bodo nemiri v tej z nafto bogati severnoafriški državi nadaljevali. Kot so dodali, bo gospodarska stabilnost Libije, če rešitve za trenutno krizo ne bo, zelo ogrožena. Podobno so v ponedeljek razmišljali tudi v Fitchu. V obrazložitvi znižanja bonitetne ocene so pojasnili, da so se za to odločili zaradi izbruha politične krize v državi, do česar je prišlo zaradi zahtev protestnikov po odstopu dolgoletnega voditelja Moamerja Gadafija. Pri tem Fitch skrbi predvsem morebitno širjenje krize na področje libijske proizvodnje nafte. Ta država je namreč ena največjih proizvajalk črnega zlata na svetu, poleg tega pa ima tudi največje potrjene zaloge nafte v Afriki. Tuje naftne in plinske družbe že umikajo svoje osebje iz Libije ali pa se na to pripravljajo. Sicer pa je politično tveganje, povezano s pomanjkanjem demokracije, že vključeno v bonitetno oceno Fitcha, pri čemer je Libija edina država v naboru te bonitetne agencije, ki nima državnega dolga. Glede na krepko državno bilanco presega celo Saudsko Arabijo. Fitch, ki Libijo ocenjuje šele nekaj let oz. od kar je država odprla svoje gospodarstvo in izboljšala svoje odnose z Zahodom, je napovedal, da bi lahko bonitetno oceno Libiji zmanjšal še za dve stopnji. Če bi državi uspelo izpeljati politične reforme in ustaviti nemire, pa bi se ocena lahko ustalila.", "title": "Standard & Poor&", "keywords": "gospodarstvo;ekonomija", "lang": "slovenian"}
{"body": "Vlada bo v izhodni strategiji vključila zvišanje plač, premislili pa bodo tudi o višini odpravnin delavcem. Spremembe se obetajo tudi v zakonu, ki določa razlastitve v nacionalnem interesu. Minister za evropske zadeve in razvoj Mitja Gaspari Decembra bodo pripravljena izhodišča za izhodno strategijo iz poslabšanja javnofinančnega položaja, januarja pa naj bi bila strategija že na vladi, nato pa bo šla v presojo Evropski komisiji, je po prvem sestanku skupine ministrov, odgovornih za pripravo izhodne strategije, povedal Mitja Gaspari. Kot je še povedal, bodo junija strategijo dopolnili še z strukturnimi prilagoditvami. Dvig plač bodo vključili v izhodno strategijo Po Gasparijevih pojasnilih gre v izhodni strategiji za kombinacijo več ukrepov, ki so medsebojno povezani. Glede zahteve po višji osnovni plači pa je povedal, da tega predloga v pogajanjih o izhodni strategiji ne bodo izločili in obravnavali samostojno, temveč ga bodo obravnavali v okviru sprememb zakona o delovnih razmerjih. Vlada v tem okviru preučuje tudi spremembe sistema odpravnin delavcem. Če bi le te znižali, bi s tem omogočili večjo fleksibilnost delodajalcev pri odpuščanju, kar je del koncepta varno-fleksibilnega trga dela. Poenostavitev postopkov razlaščanja Skupina ministrov je po Gasparijevih besedah dosegla tudi soglasje o vsebini in nadaljnji časovnici sprejemanja zakona o umeščanju prometne, energetske in vodne infrastrukture v prostor. Sedanja zakonodaja po njegovih besedah ne omogoča pravočasno umeščanje tovrstne infrastrukture v prostor. Glede na to, da bo takšnih projektov še kar nekaj na primer prenova železniške infrastrukture, bi bile spremembe te zakonodaje nujne. Nov zakon naj bi tako omogočil tudi hitrejše postopke razlastitve zemljišč. Ta zakon bo verjetno v vladni proceduri že decembra, v državnem zboru pa januarja, je še povedal Gaspari. Spremembe pri upravljanju državnega premoženja Skupina se je tudi uskladila glede zakona o agenciji za upravljanje z državnim premoženjem in zakona o preoblikovanju Kapitalske družbe in Slovenske odškodninske družbe. Oba zakona naj bi bila v parlamentarni proceduri že januarja. Kot je povedal Gaspari, sta prav ta zakona ključna za nadaljevanje pogajanj za vstop v organizacijo za ekonomsko sodelovanje in razvoj OECD. Minister Gaspari je na novinarski konferenci napovedal tudi prevetritev razvojnih dokumentov.", "title": "Dvig plač bo vključen v izhodni strategiji", "keywords": "izhodna;strategija;vlada;evropska;unija;javne;finance;gaspari;minister;zakon;plača;infrastruktura;kad;sod", "lang": "slovenian"}
{"body": "Medtem ko sta Švedska in Češka ta teden potrdili, da hrvaškim državljanom po vstopu Hrvaške v Evropsko unijo ne bosta omejili dostopa do svojega trga dela, so z Dunaja sporočili, da bodo s 1. julijem omejili zaposlovanje hrvaških delavcev za dve leti. V Zagrebu ocenjujejo, da bo zaposlovanje Hrvatov omejila dobra polovica držav članic EU. Nemčija je zadnja članica EU, ki je ratificirala hrvaško pristopno pogodbo, januarja letos pa je bila prva, ki je potrdila, da bo prvi dve leti hrvaškega članstva uveljavljala omejitve za delavce iz Hrvaške. Izjema so Hrvati z visoko izobrazbo ter sezonski delavci. Nekatere nemške dežele, kot je Baden Württemberg, so sicer sprožile pobudo, da ne bi omejevali zaposlovanja delavcev iz Hrvaške, so poročali hrvaški mediji. Nemčiji je marca sledila Nizozemska, v četrtek pa tudi Avstrija. Avstrijski poslovni spletni portal FriedlNews.com je poročal, da bo Dunaj izkoristil najdaljše možno obdobje sedmih let za omejitev prostega pretoka hrvaških delavcev na svojem ozemlju. Hrvaška je namreč v pristopni pogodbi sprejela prehodno obdobje sedmih letih, v katerih lahko države članice EU omejijo zaposlovanje hrvaških delavcev. Gre za formulo 2+3+2, kar pomeni, da začetni dve leti omejitve z upravičenim razlogom lahko podaljšajo za tri leta in nato še za dodatni dve leti. Hrvati poudarjajo, da se članicam EU ni treba bati velikega pritiska njihovih delavcev V Zagrebu ocenjujejo, da bo zgledu Nemčije, Nizozemske in Avstrije sledila večina »starih« članic EU, predvsem Francija, Italija in Velika Britanija, podobno kot po vstopu desetih držav leta 2004 oziroma Bolgarije in Romunije leta 2007. Omejitve so napovedale države, v katerih je tudi sicer večina ekonomskih priseljencev iz Hrvaške. Na hrvaškem ministrstvu za delo poudarjajo, da se članicam EU ni treba bati velikega pritiska hrvaških delavcev, ker je resničen interes Hrvatov za delo v tujini v okvirih evropskega povprečja - 2,5 odstotka prebivalstva je pripravljenega na migracije. V vladi neuradno ocenjujejo, da vrat za hrvaške delavce ne bodo zaprle skandinavske in baltske članice EU, kot so Švedska, Finska, Danska, Litva in Latvija ter Slovaška, Romunija in verjetno Portugalska. Slovenski zunanji minister Karl Erjavec je v sredo povedal, da slovensko stališče glede hrvaških delavcev še ni pripravljeno. Opozoril pa je, da je treba paziti, da se z morebitno uvedbo omejitev ne bo naredilo več škode kot koristi. Kot je še zapisano v hrvaški pristopni pogodbi, lahko Hrvaška uveljavi recipročnost za države, ki bodo omejevale njene delavce.", "title": "Večina članic EU naj bi omejila zaposlovanje delavcev iz Hrvaške", "keywords": "gospodarstvo;ekonomija", "lang": "slovenian"}
{"body": "Zavarovalnica Adriatic Slovenica je v prvem polletju obračunala za 136,3 milijona evrov bruto zavarovalne premije, kar je dva odstotka več kot v enakem obdobju lani, in izplačala za 95,1 milijona evrov bruto škod. Čisti dobiček je znašal 17,6 milijona evrov.Rimske terme v dokapitalizacijo Delničarji Rimskih term so na skupščini, na kateri je bilo navzočega 95 odstotkov kapitala, sklenili, da družbo dokapitalizirajo v višini 2,5 milijona evrov. S tem denarjem so družbi Rimske terme, ki je prve goste sprejela v letošnjem marcu, zagotovili likvidnost v prvih letih poslovanja.Žito v izpodbojno tožbo proti Mlinotestu Skupščina Mlinotesta je pred slabimi tremi meseci odločila, da bilančni dobiček v višini 940.000 evrov ostane nerazporejen. Žito se z odločitvijo ne strinja, zato bo iskal pravico na sodišču.Gostilna Slovenija za dvig prepoznavnosti gostinstva Predstavniki sekcije gostincev pri Obrtno-podjetniški zbornici (OZS) so na Mednarodnem obrtnem sejmu v Celju predstavili delavnico o pridobitvi pravice do uporabe blagovne znamke Gostilna Slovenija. Z blagovno znamko želijo dvigniti prepoznavnost slovenske kulinarike na višjo raven.Željan ostaja direktor Fužinarja Ajdovsko podjetje Fužinar ima še naprej istega direktorja. To je Jože Željan, ki je hkrati tudi lastnik podjetja.Slovenski Hofer z novim direktorjem Vodenje slovenskega podjetja Hofer trgovina s septembrom prevzema Michael Kronegger. Njegov predhodnik Helmut Schodl namreč odhaja v pokoj.Radeče Papir z novim direktorjem Janez Pelhan je v začetku meseca postal direktor podjetja Radeče Papir. Na tem mestu je zamenjal Andra Ocvirka.Podjetniški sklad podprl več kot 480 podjetij Slovenski podjetniški sklad je letos odobril 482 projektov, največ z garancijami za zavarovanje bančnih kreditov, katerim se s subvencijo zmanjšuje tudi obrestna mera. Sklad je tako do konca avgusta podprl 482 malih in srednje velikih podjetij s slabimi 70 milijoni evrov ugodnih finančnih sredstev.Aha v prvi polovici bolje kot lani Aha Skupina je lani ustvarila 64,95 milijona evrov čistih prihodkov od prodaje, leto prej pa 42,32 milijona evrov. Čisti dobiček je znižala z 2,44 milijona v letu 2009 na 543.360 evrov v letu 2010. V prvem polletju letos je skupina ustvarila 36 milijonov evrov prihodkov.Pripravila Jan Bratanič in STA", "title": "Adriatic Slovenica s 17,6 milijona evrov dobička", "keywords": "gospodarstvo;ekonomija", "lang": "slovenian"}
{"body": "EBRD v torek soglasno sprejel novo strategijo za Slovenijo Termoelektrarni Šoštanj je Evropska banka za obnovo in razvoj odobrila do 200 milijonov evrov posojila za projekt izgradnje šestega bloka termoelektrarne. Kot so sporočili iz EBRD-ja, se je odbor izvršnih direktorjev banke tako odločil na podlagi ugotovitev, da je projekt skladen s politiko in mandatom EBRD-ja. Neposredno bo EBRD zagotovil 100 milijonov evrov posojila, ostalo pa bo skupno posojilo EBRD in komercialnih bank. S tem se je finančna konstrukcija za TEŠ 6 zaprla. Projekt TEŠ 6 ocenjen na 1,1 milijarde evrov EBRD je za razliko od Evropske investicijske banke, ki za posojilo zahteva poroštva države, od vlade zahteval le pismo podpore projektu. Vlada je to pismo podprla 16. junija. Šeststomegavatni šesti blok TEŠ-a je ocenjen na 1,1 milijarde evrov in bo nadomestil dozdajšnjih pet blokov. TEŠ sicer Sloveniji zagotavlja tretjino električne energije, ko bo TEŠ 6 zgrajen - predvidoma konec leta 2014 - pa bo kot hladna rezerva ostal le še peti blok. Še 550 milijonov evrov naj bi za TEŠ 6 zagotovil EIB Poleg posojila EBRD-ja bo posojilo za TEŠ 6 dal tudi EIB. Ta bo zagotovil 550 milijonov evrov posojila, o poroštvu države pa bo predvidoma jeseni odločal državni zbor. Z ministrstva za finance pa so sporočili, da je odbor izvršnih direktorjev EBRD-ja v torek popoldne soglasno sprejel novo strategijo za Slovenijo, kljub pomislekom nekaterih članic o upravičenosti nadaljnjih strategij v novih državah članicah EU-ja. V skladu s svojo politiko EBRD namreč meni, da bo ostal še naprej aktiven v omenjenih državah, in sicer vse do sprejetja skupne odločitve EBRD-ja in vlad o primernosti posamezne države za t. i. graduacijo. Ta predstavlja korak, po katerem država ni več upravičena do sredstev EBRD-ja. Bo tokratna strategija EBRD-ja zadnja? Že maja so v EBRD-ju oznanili, da bodo v Sloveniji ostali do leta 2013, čeprav so pred časom napovedali, da se bodo z iztekom letošnjega leta umaknili iz države. Slovenija sicer pozdravlja sprejetje nove strategije EBRD za našo državo. Prioritete, ki jih banka izpostavlja v dokumentu, so v veliki meri usklajene s prioritetami, ki jih v okviru strukturnih reform pripravlja in izvaja slovenska vlada, pravijo na ministrstvu. Hkrati je Slovenija mnenja, da bi bila ta strategija lahko tudi zadnja, če se bodo v tem obdobju občutno izboljšale razmere na svetovnih finančnih trgih in zadolževanje slovenskih subjektov pri EBRD-ju ne bi bilo več zanimivo, so prepričani na ministrstvu. Politika banke v strategiji ostaja približno enaka Nova strategija se z vidika prioritet EBRD-ja ne razlikuje bistveno od zadnje strategije za Slovenijo iz leta 2006, navajajo na finančnem ministrstvu. Politika banke v strategiji ostaja še naprej usmerjena v financiranje in promocijo zasebnega sektorja zlasti malih in srednjih podjetij, promocijo energetske učinkovitosti, podporo modernizaciji in infrastrukturnih storitev vključujoč javno-zasebno partnerstvo in okrepitvi finančnega sektorja in trgov kapitala.", "title": "EBRD bo za TEŠ 6 neposredno zagotovil 100 milijonov evrov", "keywords": "EBRD;TEŠ;posojilo", "lang": "slovenian"}
{"body": "Prvi bomo čutili izhod iz krize Zaslužka je bistveno manj, naročil tudi, neplačnikov in ponudnikov na javnih natečajih pa vedno več. Tudi v arhitekturi je kriza, pravi predsednik Zbornice za arhitekturo in prostor Slovenije Andrej Goljar. Goljar je v pogovoru za MMC dejal, da kriza v arhitekturi še ni dosegla dna, saj ima stroka trenutno še opravka s preteklimi posli . Te zgradbe, ki še rastejo po Ljubljani, rastejo od prej, pravi in pojasnjuje, da je stavba, velika 10.000 kvadratnih metrov, ki je narejena v dveh letih, narejena neskončno hitro. Projekti sicer trajajo od pet do šest let, od začetka do konca gradnje pa se gospodarske razmere spremenijo in pride do tega, da se kakšen investitor premisli, in potem nastane problem z obračunom. Na javnih natečajih tudi do petkrat več ponudnikov Bomo pa prvi čutili izhod iz krize, ker bo prišlo prvo povpraševanje k projektom, je po drugi strani prepričan predsednik Zbornice za arhitekturo in prostor Slovenije ZAPS. Gospodarska kriza se po njegovem mnenje trenutno pozna tudi na področju javnih arhitekturnih naročil in razpisov. Pri ponudbah na javnih arhitekturnih natečajih se je zgodilo to, da je bilo včasih ponudnikov 10, največ 15, sedaj pa jih je tudi 50. To je odkrit pokazatelj, da je stroka v krizi, je poudaril Goljar. Javni natečaji so namreč veliko tveganje za neko podjetje. Tega se lotiš takrat, ko nimaš početi kaj drugega, ali pa se tega udeležuješ zavestno. Zdaj pa se je zgodilo tako, da kaže, da je stroka tako brez dela, da ljudje počnejo tudi to, je dejal Goljar in dodal, da je javnih razpisov za najnižjo ceno kar nekaj, a na njih so cene take, da bi se lahko pogovarjali o nelojalni konkurenci . Arhitekti s statusom samostojnega kulturnega delavca Veliki projekti v arhitekturi so se po besedah Goljarja ustavili v začetku lanskega leta, vendar podatkov o tem, koliko arhitekturnih birojev se je zaradi tega znašlo v finančnih težavah, na zbornici nimajo. Tudi zato ne, ker arhitekturni biro ni produkcijska enota arhitekture v Sloveniji. Velik del arhitektov ima namreč status samostojnega kulturnega delavca. Zbornica ima 1.300 članov in približno 60 odstotkov je samostojnih kulturnih delavcev, je pojasnil in ocenil, da je v Sloveniji od 3.000 do 4.000 arhitektov, a veliko se jih aktivno ne ukvarja z osnovnim poklicem, za katerega so se šolali. Član zbornice pa mora biti tisti arhitekt, ki hoče delati projekte, za katere je potreben podpis odgovornega projektanta. Zbornica ima na tem področju javna pooblastila, v imenu države izvaja strokovne izpite, zato da dobiš to pooblastilo, in vodi imenik pooblaščenih projektantov, pravi Goljar. Za nizko ceno ne moreš narediti dobrega projekta Gospodarska nestabilnost poleg kvantitete vpliva tudi na kvaliteto gradnje, meni naš sogovornik. Za nizko ceno ne moreš narediti dobrega projekta. Če imaš slab projekt, je to osnova za vse slabe stvari, ki se potem dogajajo, je prepričan. Ko dobiš neko nalogo, se pozanimaš, v kakšnem proračunu je lahko izvedena. Tisti, ki dela kvalitetno, naredi zadevo tako, da je izdelek primeren ceni, trdi arhitekt. O varčevanju pri projektiranju pa je dejal Pri konstrukciji po navadi ne moreš, ker ta pač mora biti, lahko pa, na primer, pri debelini izolacije. To so stvari, ki se jih od daleč ne vidi. Arhitekti smo zelo na prepihu in nimamo nikakršnih vzvodov, da bi prišli do denarja, je v zvezi s plačilno nedisciplino v arhitekturi povedal predsednik ZAPS-a. Poleg tega, da je drastično upadlo število vlagateljev, imajo arhitekti namreč težave tudi z neplačili. Plačilni roki so takšni, kot se dogovoriš, pravi in dodaja, da lahko pri naročnikih, ki nimajo denarja, trajajo od dva do tri mesece. Najprej poskušaš biti prijazen. Z vsakim investitorjem, s katerim si delal, si želiš, da bi morda še delal zanj. Malo si prijazen, malo počakaš in razumeš, ker ljudje smo taki, da se izogibamo sodišč. Potem gre to na izvršbo in je lahko v 30 dneh rešeno, če se nihče ne pritoži, je pojasnil in ob tem poudaril, da je posel arhitekta vreden le od tri do štiri odstotke celotne investicije. Naj posamezniki gradijo ali ne? Kot pravi, je zaradi gospodarske krize zaslužka v arhitekturi bistveno manj. O številkah ni želel govoriti Katero koli številko bi rekel, bi bilo to ugibanje. Za nekatere bistveno manj pomeni skoraj bankrot, za druge pa ne. Skrivnosten je bil tudi pri proizvodni ceni kvadratnega metra novozgrajene stanovanjske površine. Dejal je, da je ta veliko, veliko nižja od prodajne, ob tem pa je opozoril, da na končno ceno vpliva veliko različnih stvari V obdobju od začetka do konca gradnje morate najeti kredit, poskrbeti za nakup zemljišča, dajatve v zvezi s komunalno opremo, dajatve v zvezi z nekimi posebnimi prispevki, ki se včasih pojavijo, če hočeš neko spremembo v kakšnem občinskem aktu ... To vse vpliva na ceno. Se pa gradnja trenutno izplača fizičnim posameznikom. Če imaš denar, če to potrebuješ in gradiš zase, je zdaj primeren trenutek, da se to dela. Če nimaš denarja in moraš prodati neko stanovanje, zato da boš gradil, si v velikih težavah. Za trg pa je zdaj nespametno delati, ker ni kupca. Stanovanje, dokler nimaš kupca, nima vrednosti, še opozarja.", "title": "Je kriza prizadela tudi slovensko arhitekturno stroko?", "keywords": "Gospodarstvo", "lang": "slovenian"}
{"body": "Le ena od prispelih ponudb pa predvideva tudi lastni finančni vložek, ki so ga na Sodu navedli kot pogoj za upoštevanje. Ponudbe bodo sedaj preučile strokovne službe Soda. Delavci Mure Slovenska odškodninska družba Sod, ki jo vodi Tomaž Kuntarič, je 3. avgusta pozvala zainteresirano strokovno in investicijsko javnost, da morebitne predloge za reševanje Mure pošlje na Sod do danes. Na Sodu bodo upoštevali le predloge, ki bodo podkrepljeni z aktivnim poslovnim in finančnim sodelovanjem, so povedali ob pozivu. Do roka je tako na družbo prišlo osem predlogov, od katerih pa le eden predvideva lasten finančni vložek. Kljub temu bodo vseh osem predlogov preučile in ovrednotile strokovne službe Soda, so še sporočili z družbe. Obstaja še en ponudnik, ki želi ostati neimenovan Kot je znano, se je pretekli teden pojavil še en interesent za pomoč Muri, ki pa je želel ostati neimenovan. Podjetnik ima tri scenarije, po katerih bi lahko rešili vsa delovna mesta, so pojasnili na občini Murska Sobota, kjer se je podjetnik oglasil. Na občini se je neznani podjetnik oglasil, ker mu, kot so tam povedali, ni uspelo priti v stik z lastniki in upravo Mure. Slovenska odškodninska družba ima v Muri 12,2 odstotka delnic in je s tem drugi največji lastnik. Največji lastnik Mure je NFD holding, ki ima v lasti 18,6 odstotka delnic skupine.", "title": "Na Sod prišlo osem ponudb za Muro", "keywords": "mura;sod;nfd;predlog;finance;občina;tomaž;kuntarič", "lang": "slovenian"}
{"body": "Ukrep, ki bo spreminjal več kot 20 zakonov, bodo podrobneje še predstavili Vlada je potrdila tretji sveženj ukrepov za spodbujanje gospodarstva, v katerem imata osrednjo vlogo reforma trga dela in pokojninska reforma. Podrobnosti o vsebini tretjega svežnja ukrepov za spodbujanje gospodarstva še niso znane, saj jih bo minister za gospodarstvo Radovan Žerjav javnosti predstavil jutri. Žerjav je povedal le, da sveženj vsebuje spremembe več kot 20 zakonov. S sprejetjem tretjega svežnja se je vlada obvezala, da bo potrebne ukrepe izpeljala do konca letošnjega novembra. V okviru tega bo uveljavljenih več kot 140 ukrepov za spodbujanje gospodarske rasti, so sporočili z urada vlade za komuniciranje. Vlada je obravnavala tudi vrsto kadrovskih vprašanj. Med drugim je razrešila direktorico davčne uprave Mojco Šircelj, ki je julija podala prošnjo za razrešitev, in za vršilca dolžnosti imenovala Tomaža Peršeta. Za državnega sekretarja v kabinetu premierja je imenovala Toneta Kajzerja, Jožetu Dežmanu je podaljšala mandat vršilca dolžnosti direktorja arhiva Republike Slovenije, Miru Petku pa mandat vršilca dolžnosti generalnega direktorja direktorata za medije. Sestavni del svežnja sta pokojninska reforma in reforma trga dela. Obe reformi je javnosti že predstavil minister za delo Andrej Vizjak, v prihodnjih dneh pa bo potekalo usklajevanje s socialnimi partnerji. Minister za finance Janez Šušteršič je po seji vlade dejal, da je treba nehati razmišljati o tem, da ukrepi za spodbujanje gospodarstva pomenijo samodejno finančne spodbude. Po mnenju Šušteršiča sta veliko pomembnejši spreminjanje okolja, v katerem podjetje deluje, in pridobivanje zasebnih vlagateljev.", "title": "Vladni zagon gospodarstvu - tretjič", "keywords": "Gospodarstvo", "lang": "slovenian"}
{"body": "Sindikati. Janševa vlada naj najprej poskuša privarčevati pri materialnih in drugih stroških, šele potem pri javnih uslužbencih. Varčevanje. \"To je povsem napačen pristop, če bodo tako začeli!\" Tako se je na napoved Janševe koalicije, da bo prihodnje leto privarčevala 800 milijonov evrov, tudi na račun javnega sektorja, odzval Drago Ščernjavič, vodja dela pogajalske skupine javnega sektorja. Po njegovem mnenju naj vlada najprej naredi konkreten načrt, koliko bo privarčevala pri javnih naročilih, materialnih stroških, povečanem obsegu dela in potovalnih stroških v tujino, šele potem pa naj pride pred sindikate. \"Če bodo pa kar rekli, da bodo odpuščali, pa jaz lahko rečem, da je 90 poslancev preveč glede na to, koliko suverenosti smo prenesli v Bruselj,\" je primerjal Ščernjavič. Podobno razmišlja vodja druge pogajalske skupine Branimir Štrukelj: \"Preden pristanemo na karkoli, nam mora vlada zagotoviti, da bodo bremena pravično porazdeljena. Če v tej situaciji napovedujejo zniževanje obdavčitve kapitalskih dobičkov, hkrati pa bi zniževali plače javnih uslužbencev, to ne bo šlo. To je točka, ki je povsem nesprejemljiva in pomeni točko radikalnega konflikta, tudi splošno stavko v javnem sektorju.\" Poleg tega Štrukelj meni, da ima zgodba o zniževanju plač ali odpuščanju \"v sebi nekaj gnusnega, kar človeka sili na bruhanje\". Vse politične stranke razen Janševe so namreč pred volitvami podpisale izjavo, da brez soglasja sindikatov ne bodo posegale v plače v drugi polovici 2012. \"Če bodo to storile, bo to pomenilo prevaro najnižje sorte, ki bo imela ustrezen odgovor. Z ljudmi, ki lažejo in varajo, ni mogoče delati v rokavicah.\"", "title": "To je napoved konflikta z javnim sektorjem", "keywords": "branimir štrukelj;štrukelj", "lang": "slovenian"}
{"body": "Pretoki večine rek po Sloveniji so zaradi padavin še vedno veliki in ne bodo hitro upadli. Zaradi nestalnega vremena je še vedno povečana nevarnost drsenja plazov. Po podatkih Oddelka za hidrološke prognoze Agencije RS za okolje so pretoki večine rek po Sloveniji še veliki, upadanje vode pa bo zaradi padavin v prihodnjih dneh upočasnjeno. Aktualno vremensko napoved si preberite na vremenskem portalu www.vreme.zurnal24.si! Po sobotnih močnejših padavinah so reke v vzhodnem delu države, predvsem Pesnica, Ledava, Mestinjščica, Sotla in Dravinja močno narasle in se v noči na nedeljo približale poplavnim vrednostim. Odtlej po podatkih uprave za zaščito in reševanje upadajo. Krka je v spodnjem toku v soboto upadla pod poplavno vrednost, v noči na nedeljo pa je spet začela naraščati in poplavljati v obsegu vsakoletnih poplav. Trenutno še narašča – vodostaj v pobočju je danes ob 10. uri znašal 288 centimetrov, pretok pa 243 metrov na sekundo. Naraščata še Idrijca in Vipava, Ljubljanica in druge reke pa počasi upadajo. Še nevarnost plazov Zaradi razmočene zemlje še vedno obstaja nevarnost plazov. Danes so morali intervenirati brežiški gasilci, saj je voda spodjedala hišo na Holyjevi stezi v Brežicah. Vendar po podatkih brežiškega centra za zaščito in reševanje ne gre za nič hujšega in drseča zemlja večje nevarnosti ne predstavlja. V nedeljo je plaz začel ogrožati hišo v vasi Grad v Pomurju, zaradi česar so morali evakuirati starejšo gospo, nevaren plaz v Stogovcih, ki je povzročal največ preglavic, pa se je včeraj umiril. Če se vreme ne bo poslabšalo, bodo plaz le opazovali in začeli urejati dostopne poti za vozila. Zaradi plazu je bila včeraj zaprta lokalna cesta Slovenj Gradec–Legen na Koroškem. Plaz je podrl tudi tri drogove za električno napeljavo v naselju Kresnica v občini Šentilj.", "title": "Reke bodo upadle počasi", "keywords": "krka;reka", "lang": "slovenian"}
{"body": "Vo-Ka bo lahko že sredi maja neplačnikom odklopil vodo. Število teh se je po letu 2006 povečalo, in to je tudi razlog, da so na Mestni občini Ljubljana (MOL) pripravili spremembe odloka. \"Če ne bi odloka o oskrbi s pitno vodo sprejeli takoj, bi bil to poziv vsem, naj vode ne plačujejo.\" Tako je ljubljanski župan Zoran Janković sinoči pojasnil, zakaj je mestni svet odlok obravnaval po hitrem postopku in javnemu podjetju Vodovod - Kanalizacija (Vo-Ka) omogočil, da bo lahko že sredi maja neplačnikom odklopil vodo. Število teh se je po letu 2006 – pred tem je bil odklop mogoč – povečalo, in to je tudi razlog, da so na Mestni občini Ljubljana (MOL) pripravili spremembe odloka. Ni brezplačna pravica Zmotili so se Komedija zmešnjav. Cene gostinskih vrtov naj se povišajo za 40 odstotkov, ne za več kot sto, je predlagal Anže Logar iz SDS, mestni svet pa je to \"pomotoma\" sprejel, ker so se nekateri svetniki Liste Zorana Jankovića pri glasovanju zmotili. Morda se je to zgodilo zato, ker župan pred glasovanjem vedno pove, kako naj glasujejo, Aleš Čerin, ki je pri vodenju seje zamenjal Jankovića, ker se je ta sestal s Hannesom Swobodo, pa tega ni storil. Jankovićevi so napako popravili s vnovičnim glasovanjem, ko so potrdili več kot 112-odstotno podražitev. \"Ukrep ni usmerjen proti socialno ogroženim. Popolnoma jasno je, da se nekateri izogibajo plačilu vode,\" je podžupan Aleš Čerin odgovoril na pomisleke Metke Tekavčič iz SD: \"Verjamem, da vode med drugim ne plačujejo gostinci, ki bi lahko plačevali. Ampak če jo bomo odklopili samo enemu, ki računa ne more plačati, je že to preveč.\" Aleš Kardelj iz Desusa je odvrnil, da računi za plačilo vode niso tako visoki, da bi povzročili socialne probleme, in da je neplačnike treba kaznovati. \"Oskrba s pitno vodo je res ena od osnovnih javnih dobrin, ki jih mora zagotavljati lokalna skupnost. Ni pa to razlog, da nekateri uporabniki to obvezo občine razumejo kot pravico, ki je brezplačna,\" je povedala Irena Razpotnik, vodja oddelka za gospodarske dejavnosti in promet MOL. V Vo-Ki so dodali, da je bil lani največji dolg fizične osebe skoraj sedem tisoč evrov, podjetja pa 128 tisoč evrov. Proti njima je že začela sodni postopek za izterjavo – lani je sprožila 932 takih predlogov, da bi izterjala dolgove, leto prej pa 699.", "title": "Vodo bodo lahko odklopili maja", "keywords": "mol;Vodovod - Kanalizacija", "lang": "slovenian"}
{"body": "Ljubljana - Zaradi neporavnanih obveznosti v višini dobrega milijona evrov je Banka Celje Mercati zaplenila dobro petino delnic v družbi Menina, proizvajalki pogrebne opreme. Ker se javne dražbe, na kateri je znašala izklicna cena 1,2 milijona evrov, ni udeležil nihče, je Banka Celje zaplenjeni delež kupila kar sama. Pri tem naj bi prodajna cena znašala 800.000 evrov. Zaradi precejšnjih finančnih težav namerava Mercata v kratkem sprožiti postopek prisilne poravnave. Kakšne načrte imajo z delnicami Menine, v Banki Celje niso odgovorili, eden od možnih scenarijev pa je, da bodo čez čas prodane menedžerjem družbe. Ti prek podjetij Meng in Haj obvladujejo več kot polovični lastniški delež Menine. Predsednik uprave Jože Homar je dejal, da jih povečevanje lastništva v Menini ne zanima, saj vse sile usmerjajo v proizvodnjo in prodajo pogrebne opreme. Po njegovih pojasnilih je družba v prvih devetih mesecih letos glede na enako obdobje lani prihodke od prodaje zvišala za sedem odstotkov, obenem pa posluje z dobičkom. V lanskem letu je Menina dosegla 7,2 milijona evrov prihodkov od prodaje in pridelala 63.000 evrov izgube. Izvoz se zvišuje, pri čemer Menina na tujih trgih ustvari tri četrtine vseh prihodkov. Njihova glavna izvozna trga sta Francija in Nemčija. Po pojasnilih Homarja so v letošnjem letu začeli proizvajati posebne krste za upepeljevanje umrlih, kar v njihovi proizvodnji predstavlja popolnoma nov program.", "title": "Banka Celje po novem lastnica proizvajalke pogrebne opreme Menina", "keywords": "gospodarstvo;ekonomija", "lang": "slovenian"}
{"body": "Naftni derivati se bodo jutri rahlo podražili, vendar rekorda še ne bodo dosegli. Cena za liter 95-oktanskega bencina se bo zvišala za 0,4 centa, cena za liter dizla pa za en cent. Opolnoči se bodo rahlo podražili naftni derivati. Neosvinčeni 95-oktanski bencin se bo podražil za 0,4 centa, na 1,215 evra za liter prej 1,211 evra, 98-oktanski bencin se bo podražil za 0,5 centa, na 1,239 evra za liter prej 1,234. Liter dizla bo dražji za en cent in bo po novem stal 1,161 evra prej 1,151 evra, liter kurilnega olja pa se bo podražil za 0,7 centa in bo po novem stal 0,746 evra prej 0,739 evra. Cena za liter avtoplina ostaja ista in je 0,669 evra za liter. Gorivo dosega najvišje vrednosti Dizelsko gorivo je pred 14 dnevi doseglo najvišjo ceno v zadnjem letu in pol. Nazadnje je stalo več septembra 2008, ko je bila cena za liter 1,173 evra. 95-oktanski bencin pa je bil nazadnje tako drag pred skoraj dvema letoma julija 2008 je dosegal ceno med 1,217 in 1,212 evra. Naftni trgovci cene goriv izračunavajo vsakih 14 dni po modelu, ki temelji na gibanju borznih kotacij cen naftnih derivatov na svetovnem trgu ter na gibanju tečaja dolarja. Se bo zaradi razlitja v ZDA nafta dodatno podražila? Ploščad britanske naftne družbe BP v Mehiškem zalivu je po požaru in eksploziji 22. aprila potonila. Od takrat v morje dnevno izteče okoli 700 ton nafte. Po ocenah strokovnjakov se je velikost naftnega madeža od nesreče povečala za trikrat, na nekaterih obalnih območjih pa so že našli prve ptice, onesnažene z nafto. Štiri ameriške zvezne države so zaradi madeža razglasile izredne razmere. Nafta, ki še izteka, bi lahko resno prizadela gospodarstvo in okolje držav ob Mehiškem zalivu. Nekateri analitiki pričakujejo, da naj bi iztekanje nafte na omenjeni naftni ploščadi zmanjšalo zaloge ameriške surove nafte, s čimer bi se cena črnega zlata lahko močno zvišala. Zaenkrat pa ameriška vlada zatrjuje, da zaradi madeža uvoz v ZDA ni prizadet. Pa veste, zakaj je bencin tako zelo drag? Preverite, kdo si odreže največji kos pogače!", "title": "Bencin se bo za malenkost podražil", "keywords": "bencin;nafta;cena;derivat;dizel;kurilno;olje", "lang": "slovenian"}
{"body": "Potem ko so se investicijske olajšave za samostojne podjetnike zvišale že z decembra lani uveljavljeno novelo zakona o dohodnini, se zdaj zvišujejo tudi za podjetja. OZS opozarja, da je nujna tudi sprememba zakona o dohodnini, tako da bo ta investicijska olajšava veljala ne le za tiste prevoznike, ki so pravne osebe, temveč tudi za samostojne podjetnike. Z današnjo uveljavitvijo novele zakona o davku od dohodkov pravnih oseb se investicijske olajšave zvišujejo tudi za podjetja. Spremembe se bodo uporabljale za investicije, ki so bile opravljene od 1. januarja 2008. V skladu z novelama obeh zakonov lahko pravne osebe in samostojni podjetniki že za leto 2008 uveljavljajo znižanje davčne osnove v višini 30 odstotkov investiranega zneska v opremo in v neopredmetena sredstva. Pri samostojnih podjetnikih ni omejitve, za pravne osebe pa znižanje davčne osnove ne sme biti višje od 30.000 evrov in lahko sega največ do višine davčne osnove. Olajšavo lahko v celoti uveljavijo že v letu vlaganja. Zavezanci lahko zdaj investicijsko olajšavo koristijo tudi v primeru, da nimajo nobenega zaposlenega. Poleg tega lahko pravne osebe uveljavljajo investicijsko olajšavo tudi za tovornjake in avtobuse z nižjimi emisijskimi zahtevami, ob čemer pa na Obrtno-podjetniški zbornici Slovenije OZS opozarjajo, da je nujna tudi sprememba zakona o dohodnini, tako da bo ta investicijska olajšava veljala ne le za tiste prevoznike, ki so pravne osebe, temveč tudi za samostojne podjetnike.", "title": "Višje investicijske olajšave za podjetja", "keywords": "olajšava;investicijska;podjetje;davek;novela;dohodnina", "lang": "slovenian"}
{"body": "London - V Veliki Britaniji se je število brezposelnih povzpelo na najvišjo raven v zadnjih 14 letih. V obdobju od maja do konca julija je bilo brez dela 2,47 milijona ljudi, kar je največ po maju 1985, stopnja brezposelnosti pa je poskočila na 7,9 odstotka. Po danes objavljenih podatkih državnega statističnega urada se je število brezposelnih v trimesečni primerjavi povečalo za 210.000 ljudi, v medletni primerjavi pa je bilo število iskalcev zaposlitve za kar 743.000 višje. Povečanje brezposelnosti je posledica gospodarske krize, ki je oklestila predvsem delovna mesta v gradbeništvu in finančnem sektorju. Guverner Bank of England Mervyn King je v torek povedal, da bodo gospodinjstva čutila recesijo tudi potem, ko se bo ohlajanje gospodarstva ustavilo, predvsem zaradi razmer na trgu dela. Stopnja brezposelnosti od maja do konca julija je bila 7,9-odstotna, kar je največ po obdobju od septembra do konca novembra 1996, povzemajo tuje tiskovne agencije poročanje statističnega urada.", "title": "Število brezposelnih v Veliki Britaniji najvišje po maju 1985", "keywords": "gospodarstvo;ekonomija", "lang": "slovenian"}
{"body": "Danes na sojenju Kaničevi in Pogorevcu pričali zdravniki in medicinske sestre, ki pa z Borom niso imeli veliko stika. Na Okrožnem sodišču v Mariboru so v sojenju zdravnikoma Zlatki Kanič in Robertu Pogorevcu zaslišali več medicinskih sester in pediatra Jerneja Dolinška iz Univerzitetnega kliničnega centra (UKC) Maribor. Specializant po navodilih Prvi je na današnji obravnavi pričal specializant pediatrije Gorazd Mlakar, ki je 12-letnega Bora spremljal zadnje tri dni pred smrtjo v UKC Ljubljana. Kot je dejal, je kot specializant delal vse po navodilih nadzornega zdravnika. Odlašajo, preden pokličejo za pomoč Bolj zgovoren je bil mariborski pediater Dolinšek, ki z Borom sicer ni imel stika in je primer podrobneje spoznal iz medijev. Zato so se vprašanja odvetnikov zanj vrtela predvsem okoli splošnih pravil delovanja mariborske pediatrije. Pojasnil je, kako izvajajo dežurstva, kakšne so naloge in odgovornosti specializantov ter kako potekajo posvetovanja z UKC Ljubljana. Kot je dejal, velja pravilo, da se zdravnik, ko oceni, da primer presega njegove sposobnosti in znanje, posvetuje z drugimi zdravniki. Za to imajo vnaprej določene telefonske številke, a Dolinšek je priznal, da velikokrat traja kar nekaj časa, preden se zahtevanega prikliče na telefon. Zato se sam raje zanaša na osebna poznanstva med zdravniki. Sestre: Zdravnica se ni vedla neobičajno Kasneje je pričalo še šest medicinskih sester, ki so v noči z 12. na 13. marec 2008 za kratek čas in na različne načine pomagale oskrbeti Bora. Potrdile so, da je bil otrok zelo nemiren. Nobena pa ni opazila, da bi se zdravnica takrat vedla neobičajno. Kaničeva in Pogorevc krivdo zanikata Kaničevi in Pogorevcu zaradi domnevno neustreznega zdravljenja grozi kazen od šestih mesecev do petih let zapora. Sojenje se je začelo konec junija. Prvoobtožena Zlatka Kanič in Robert Pogorevc, ki ju obtožnica bremeni povzročitve smrti iz malomarnosti, sta takrat krivdo zanikala in poudarila, da sta za fanta naredila vse, kar je bilo v njuni moči. Kaničeva je zavrnila očitke na račun njenega odnosa do Borovih staršev. Dejala je, da prevzema odgovornost za napačno diagnozo, nikakor pa ne pristaja, da je bila pri svojem delu malomarna in lahkomiselna. Pred sodni senat sta stopila tudi Borova starša Tatjana in Matjaž Nekrep. Kaničevi sta očitala arogantnost in neukrepanje kljub resnosti otrokovega zdravstvenega stanja. Mati je dejala, da se Kaničeva ni hotela pogovarjati z njima, otroku pa naj sploh ne bi posvečala pozornosti. Tudi drugo osebje na oddelku po zatrjevanju staršev ni hotelo ukrepati, čeprav sta sama nenehno opozarjala, da je Borovo stanje zelo resno. Na obravnavi 9. septembra je bilo največ zanimanja namenjenega pričanju ljubljanskega pediatra endokrinologa Tadeja Battelina. Pričala sta tudi zdravnika Peter Šuštar in Nataša Bratina ter zaposleni v mariborski reševalni postaji.", "title": "Sestre: Bor je bil nemiren", "keywords": "Bor Nekrep;zaslišanje;sodnik", "lang": "slovenian"}
{"body": "Italijanske organizacije za zaščito potrošnikov so zaradi zvišanja cen osnovnih živil pozvale k špagetni stavki . Ljudi so pozvali, naj v znak protesta zaradi nedavne podražitve testenin en dan ne kupujejo niti ne jedo testenin. Narast cene pšenice v zadnjih mesecih je namreč prislilila izdelovalce testenin, da zvišajo cene. Vsak Italijan v enem letu poje povprečno 28 kilogramov testenin. Furio Bragagnolo, podpredsednik Združenja proizvajalcev testenin, meni Ni jedi, ki bi bila cenejša. Kdor se odloči za stavko proti testeninam, bo dražje plačal hrano, ki jo bo kupoval namesto testenin. Porcija testenin najbrž stane manj kot jabolko. Večina Italijanov je poziv k stavki zavrnila. Nekaj deset ljudi se je sicer zbralo pred italijanskim parlamentom v Rimu in mimoidočim brezplačno razdeljevalo testenine, kruh in mleko. Nekaj deset ljudi je pred parlamentom mimoidočim razdeljevalo testenine. Foto Reuters Nihče ne bo prenehal jesti testenin, to je osnova italijanske prehrane. In kot sem opazil, potrošniki danes niso spremenil svojih nakupovalnih navad, je dejal uslužbenec delikatese v središču Rima. Testenine so osnovno živilo in normalno je, da gredo cene vsako leto gor, tako kot na primer pri bencinu, je dodal. Organizacije za zaščito potrošnikov so sporočile, da so se špageti lani podražili za 27 odstotkov, kruh pa za 17 odstotkov, medtem ko italijanski statistični urad trdi, da sta se ti dve živili podražili le za tri oziroma 4,2 odstotka.", "title": "Stavka proti dragim testeninam", "keywords": "testenine;rim;italija;stavka;potrošnik;podražitev;špageti", "lang": "slovenian"}
{"body": "Slovenj Gradec - Nemško podjetje Prevent Dev, ki je v lasti Nijaza Hastorja, sicer drugega največjega lastnika Prevent Globala, je v okviru postopka prisilne poravnave avstrijskega podjetja Eybl kupilo njihovo slovaško podružnico Eybl Slovakia. \"Nakup nima nobene povezave s trenutnim dogajanjem v Sloveniji,\" so sporočili iz Prevent Dev in Prevent Globala. Kot je zapisano na spletnih straneh avstrijskega podjetja Eybl International, kjer izdelujejo tekstilno in usnjeno notranjo opremo za avtomobilsko, pa tudi železniško in letalsko industrijo, so v okviru postopka prisilne poravnave prodali 100-odstotni delež podjetja Eybl Slovakia. Kupec lastniškega deleža, kot danes poroča tudi Delo, je avstrijska podružnica podjetja Prevent Dev iz nemškega Wolfsburga. Pogodba o nakupu je bila podpisana pred tednom dni, pri čemer so zaradi težkih finančnih razmer v podjetju Eybl International, ki je decembra lani uvedel prisilno poravnavo za svoji tovarni v Avstriji, morali ukrepati hitro, da so zagotovili nemoteno nadaljnjo oskrbo svojih kupcev, so v današnji skupni izjavi pojasnili v Prevent Dev in Prevent Globalu. Sicer pa se Prevent Dev zanima še za ostala podjetja v okviru koncerna Eybl, saj vidi v prevzemu možnost nadgradnje svojih programov z izbranimi izdelki s področja avtomobilskih tekstilij, česar sedaj v okviru skupine Prevent ne zagotavljajo. S tem bi si skupina Prevent rada zagotovila bolj konkurenčno mesto na mednarodnem trgu dobaviteljev. Zaradi tega tudi ne gre za prekrivanje proizvodnega programa s podjetji v Sloveniji, poudarjajo v Preventovih podjetjih. \"Pogajanja z Eyblom niso povezana s trenutnim dogajanjem v Sloveniji. Prav tako Eyblovi projekti na Slovaškem niso povezani s potekajočimi projekti v Sloveniji,\" so zapisali v današnji izjavi. Eybl International je mednarodno podjetje s sedežem v avstrijskem Kremsu, tovarne pa ima tudi v Nemčiji, Franciji, Španiji in Veliki Britaniji. Zaradi težkih finančnih razmer, v katerih se je znašlo, je avstrijsko podjetje začelo postopek prisilne poravnave za svoji tovarni v Avstriji, v Kremsu in Gmündu, kjer je zaposlenih 600 delavcev. Kot navajajo na svoji spletni strani, bodo od omenjenih 600 delavcev v naslednjih nekaj tednih odpustili 250 delavcev z namenom, da zaključijo prisilno poravnavo in v okviru slednje ohranijo proizvodnjo na omenjenih dveh lokacijah.", "title": "Prevent Dev je kupil slovaško podružnico avstrijskega Eybla", "keywords": "gospodarstvo;ekonomija", "lang": "slovenian"}
{"body": "New York - Trgovanje na Wall Streetu se je danes začelo s rastjo tečajev delnic. Vlagatelji čakajo na nastop predsednika ameriške centralne banke Federal Reserve (Fed) Bena Bernankeja v kongresu, kjer bo predstavil polletno poročilo o denarni politiki Feda. Pozorni bodo predvsem na ocene o vzdržnosti gospodarskega okrevanja in na namige o denarni politiki. Indeks Dow Jones je v začetnih minutah trgovanja pridobil že 0,71 odstotka, vrednost tehnološkega indeksa Nasdaq pa se je okrepila za 0,95 odstotka. Današnja rast sledi slabemu koncu torkovega trgovanja. Razočaranje vlagateljev nad podatki o poslabšanju razpoloženja med ameriškimi potrošniki je v torek namreč potisnila navzdol delnice na Wall Streetu. Industrijski indeks Dow Jones se je znižal za 0,97 odstotka na 10.282,41 točke, tehnološki indeks Nasdaq pa za 1,28 odstotka na 2213,44 točke. Nespodbudne novice iz ZDA so danes navzdol potisnile tudi azijske borze. Zaupanje potrošnikov v ZDA se je februarja zaradi zaskrbljenosti nad nadaljnjim izgubljanjem delovnih mest februarja močno znižalo. Kazalec potrošniškega zaupanja se je drugi letošnji mesec znižal za skoraj 11 točk na 46 točk. S tem se je končala trimesečna zaporedna rast kazalca. Začetni optimizem na Wall Streetu vsaj delno delijo tudi na osrednjih borzah stare celine. Kljub padcu razpoloženja med nemškimi potrošniki in potrditvi nemških statistikov glede stagnacije največjega evropskega gospodarstva v zadnjem lanskem trimesečju je indeks DAX na borzi v Frankfurtu zaenkrat pridobil 0,12 odstotka, na pariški borzi je vodilni indeks CAC 40 pridobil 0,24 odstotka, na borzi v Londonu pa je indeks FTSE 100 doslej pridobil že 0,45 odstotka.", "title": "Wall Street v pričakovanju Bernankejevega nastopa z rastjo", "keywords": "gospodarstvo;ekonomija", "lang": "slovenian"}
{"body": "Posojilo. Banka sprožila postopek izterjave za šest milijonov dolga in se odločila za kazensko ovadbo. “Nič ne vem. Kličite mojega odvetnika,” nas je napotil poslovnež Edvin Pejovič, ko smo ga povprašali glede kazenske ovadbe druge največje banke v državi NKBM. Ta se je za potezo odločila zaradi suma kaznivega dejanja preslepitve pri najemu posojila v višini šestih milijonov evrov in poslovne goljufije. Tako o ovadbi kot o v njej očitani goljufiji Pejovič, kot je dejal, ne ve ničesar. Banka ne komentira NKBM zadeve ni želela podrobneje komentirati, potrdila pa je, da so za “zaščito svojih interesov” najeli odvetniško pisarno Rojs, Peljhan, Prelesnik in partnerji iz Ljubljane. Iz ovadbe, ki so jo napisali, je razvidno, da naj bi Edvin Pejovič pri najemu šestih milijonov evrov to posojilo zavaroval s hipotekami na različne nepremičnine – med drugim s parcelo v Ankaranu – ter tudi terjatvami do Mercatorja v višini enega milijona evrov. Te terjatve do najboljšega soseda naj bi Pejovič uporabil tudi za zavarovanje drugega posojila, ki ga je najel pri Banki Koper. Parcelo v Ankaranu pa naj bi oddelil na drugo podjetje. To naj bi vpisal v sodni register devet dni pred sklenitvijo posojilne pogodbe z NKBM in hipotekarno zastavo te nepremičnine kot jamstvo zanj, a brez vednosti banke. NKBM sprožila tudi izvršbo Uroš Pogačnik iz odvetniške pisarne Čeferin, ki zastopa tega znanega koprskega poslovneža, z ovadbo ni seznanjen. Povedal pa je, da je NKBM že sprožila izvršbo za izterjavo teh terjatev v višini šest milijonov evrov, na katero so vložili ugovor, a sodišče o tem ni odločilo. Spomnimo, Pejovič, ki se zdaj ukvarja tudi z nepremičninami, je bil med drugim zastopnik oziroma uvoznik izdelkov blagovnih znamk Malizia, Calvo in Cathrine.", "title": "Nasmolil NKBM?", "keywords": "odvetnik;oseba;nkbm;finance;finančno podjetje;borza;sklad", "lang": "slovenian"}
{"body": "Proti anonimkam bo Triglav uporabil vsa razpoložljiva pravna sredstva Predsednik nadzornega sveta Zavarovalnice Triglav Borut Jamnik je zatrdil, da je pravilnost delovanja predsednika uprave Matjaža Rakovca pokazalo več revizij. Dodal je, da je Rakovec za svoje delovanje imel vsa pooblastila in soglasja, zato ni ravnal nezakonito. V javnost so namreč prišla anonimna pisma, ki Rakovcu v obdobju od leta 2007 naprej očitajo, da je v času, ko je bil direktor ljubljanske enote Triglava, udeležen v poslih z neposredno ali posredno povezanimi družbami oziroma poslih, za katere ni imel pooblastil, v skupni vrednosti nad tri milijone evrov. Nepovratna sredstva in druge ugodnosti naj bi dodeljeval podjetju svoje žene in drugim lastniško povezanim družbam, opravljena mizarska dela v svoji hiši pa naj bi plačal iz sredstev Zavarovalnice Triglav. Naročal naj bi tudi promocijske, preventivne in druge proizvode pri povezanih osebah in po nesorazmerno visokih cenah ter trgoval z delnicami na podlagi notranjih informacij. Jamnik je pojasnil, da so tri očitke, navedene v anonimkah, preverile prejšnje revizije, eno izmed navedb preverja Agencija za trg vrednostnih papirjev, najnovejši dve pa je pod drobnogled vzela služba notranje revizije, ki pa pri Rakovcu ni ugotovila nobenih nepravilnosti in kršitev. Nad anonimke, če bo treba, tudi s kazenskimi ovadbami Zato je nadzorni svet sprejel stališče, da je verodostojnost anonimk vprašljiva, Zavarovalnica Triglav pa bo uporabila vsa razpoložljiva pravna sredstva za zaščito svojega ugleda in imena ter ugleda predsednika uprave. Če bo ugotovljeno, da so se pri anonimnih prijavah zgodile zlorabe pravic, osebnih podatkov, notranjih informacij, izdajale poslovne skrivnosti ali da so bile podane krive ovadbe, bo Triglav vložil ustrezne kazenske ovadbe. Uprava po Jamnikovih besedah dela dobro in dosega odlične rezultate, družba pa je pod vodstvom Rakovca iz izgube prišla v dobiček. Ta je v prvih devetih mesecih letošnjega leta znašala 32 milijonov evrov. Ker se eden izmed očitkov Rakovcu nanaša tudi na nakup promocijskega materiala za 10.500 evrov, za kar ni imel soglasja uprave, čeprav bi ga moral imeti, so novinarji želeli videti soglasje oziroma želeli vedeti, ali ga je videl vsaj Jamnik. Ta je dejal, da je to stvar notranje revizije, ki je ugotovila, da kršitev ni bilo. Na vprašanje, ali je zato, da se dvom o ravnanju Rakovca razblini, dovolj le notranja revizija, pa je Jamnik odgovoril, da bodo posamezna ravnanja predsednika uprave v okviru prevetritve letnega poročila, če bo to potrebno, preverili tudi zunanji revizorji.", "title": "Jamnik Rakovec je deloval zakonito", "keywords": "Gospodarstvo", "lang": "slovenian"}
{"body": "Evropska komisija v spomladanski gospodarski napovedi za Slovenijo napoveduje 5,3-odstotni primanjkljaj in dvoodstotni padec BDP. Spomladanska gospodarska napoved Bruslja je tako za Slovenijo slabša od zimske in občutno slabša od povprečja v evroobmočju. Slovenija bo letos imela 5,3-odstotni primanjkljaj in dvoodstotni padec bruto domačega proizvoda, prihodnje leto pa 4,9-odstotni primanjkljaj in 0,1-odstotni padec BDP, je napovedala Evropska komisija. Spomladanska gospodarska napoved Bruslja je tako za Slovenijo slabša od zimske in občutno slabša od povprečja v evroobmočju. V februarski napovedi je Komisija Sloveniji za letos prav tako napovedala dvoodstotni padec BDP, a nekoliko nižji, 5,1-odstotni javnofinančni primanjkljaj. Za prihodnje leto pa ji je februarja napovedala 4,7-odstotni primanjkljaj in 0,7-odstotno rast, tako da je v novi napovedi obete za rast v prihodnjem letu občutno poslabšala. Slovenija v družbi Cipra Protesti na Cipru Padec BDP bo poleg Slovenije v prihodnjem letu v celotni EU imel le še Ciper, in sicer 3,9-odstotno skrčenje BDP, vse druge članice Unije bodo v letu 2014 imele rast. Recesijo v Sloveniji po navedbah komisije podaljšuje počasno razdolževanje podjetij in zamude pri reševanju bančne krize. Nadaljnje odlašanje z zahtevanimi strukturnimi reformami bi dodatno poslabšalo obete za rast, opozarjajo v Bruslju. Bruselj za Slovenijo napoveduje tudi višjo stopnjo brezposelnosti. Problematičen je tudi primanjkljaj. Slovenija bi ga morala letos znižati pod tri odstotke BDP, sicer ji grozijo sankcije. Komisija je že februarja ocenila, da tega cilja zelo verjetno ne bo dosegla. V Bruslju so že večkrat nakazali, da si lahko nekatere države letos obetajo podaljšanje roka za odpravo presežnih primanjkljajev. Odločili bodo konec maja. Kot je danes dejal evropski komisar za denarne in gospodarske zadeve Olli Rehn, bo odločitev odvisna od reformne strategije slovenske vlade. To bo slovenska vlada opredelila v reformnem in proračunskem načrtu, ki ju mora poslati v Bruselj v začetku meseca. Komisar je tudi znova opozoril, da so razmere še obvladljive, če bo ukrepanje odločno in naglo. Zato je po njegovih besedah ključno, da Slovenija zelo hitro opredeli konkretne ukrepe za sanacijo bančnega sektorja in finančnega sistema ter za zagotovitev vzdržnosti javnih financ. Rehn te ukrepe pričakuje v reformnem in proračunskem načrtu Slovenije. Še vedno strmo raste tudi javni dolg Slovenije, ki je leta 2008 znašal še 22 odstotkov BDP. Komisija napoveduje, da bo letos 61-odstoten, prihodnje leto pa 66,5-odstoten, kar je nad dovoljeno mejo, a še vedno precej pod povprečjem evroobmočja in EU. Komisija ob tem še ugotavlja, da ob neupoštevanju dodatnih ukrepov za krepitev bank ni večjih tveganj, da se projekcije ne bi uresničile, obenem pa izpostavlja, da so za krepitev bank potrebna občutna dodatna sredstva. Raste tudi brezposelnost v Sloveniji, čeprav je še vedno nižja od povprečja v evroobmočju in EU. Bruselj ji za letos napoveduje 10-odstotno, za prihodnje leto pa 10,3-odstotno brezposelnost. Rastoča brezposelnost je eden od dejavnikov, ki najbolj prispevajo k vztrajno negativnemu trendu v potrošnji. Poleg tega vse večji delež nestalnih zaposlitev zmanjšuje stabilnost prihodkov, ugotavlja komisija. V evroobmočju počasno okrevanje V Bruslju opozarjajo predvsem na naraščajočo brezposelnost. Najvišjo brezposelnost imajo v Grčiji, Španiji in na Portugalskem. Evroobmočje bo letos imelo 0,4-odstotni padec bruto domačega proizvoda, v prihodnjem letu pa 1,2-odstotno rast, celotna EU pa letos 0,1-odstotni padec BDP, naslednje leto pa 1,4-odstotno rast, napoveduje Evropska komisija. Olli Rehn je ob tem izpostavil pomen boja proti brezposelnosti. Storiti moramo vse za premostitev krize brezposelnosti v Evropi, je pozval. Bruselj evroobmočju za letos napoveduje 12,2-odstotno brezposelnost, prihodnje leto pa 12,1-odstotno, celotni EU pa letos in v naslednjem letu 11,1-odstotno brezposelnost. Mešanica politik EU je osredotočena na vzdržno rast in ustvarjanje delovnih mest, fiskalna konsolidacija se nadaljuje, a s počasnejšim korakom, za zagon rasti je treba okrepiti strukturne reforme, je še poudaril Rehn. Stanje javnih financ se v evroobmočju in EU na splošno izboljšuje. Komisija evroobmočju za letos napoveduje v povprečju 2,9-odstotni javnofinančni primanjkljaj, za naslednje leto pa 2,8-odstotnega, EU pa 3,4-odstotnega oziroma 3,2-odstotnega. Javni dolg bo v evroobmočju letos v povprečju znašal 95,5 odstotka BDP, prihodnje leto pa 96 odstotkov, v EU pa letos 89,8 odstotka BDP, naslednje leto pa 90,6 odstotka BDP, je napovedala Komisija.", "title": "Slabe novice iz Bruslja slabša gospodarska napoved za Slovenijo", "keywords": "oecd;slovenija;spomladanska;napoved;gospodarska;aktivnost;bdp;evropska;komisija;evroobmočje", "lang": "slovenian"}
{"body": "Usoda Vipavske mlekarne in z njo nanoškega sira, ki ga je evropska komisija zaščitila z geografskim poreklom, visi na nitki. Proizvodnja že od začetka leta stoji, zaloge slovitega sira so pošle, kmetje še vedno čakajo na plačilo za svoje mleko, o kupcu pa ni ne duha ne sluha.", "title": "Kdo je skrivnostni italijanski kupec Vipavske mlekarne?", "keywords": "vipavska;mlekarna;nanoški;sir;prodaja;italijanski;kupec;prevzem", "lang": "slovenian"}
{"body": "V - V Včerajšnje trgovanje na Ljubljanski borzi se je odvijalo v znamenju negativnega razpoloženja med vlagatelji. Pesimizem na mednarodnih kapitalskih trgih in pomanjkanje vzpodbudnih novic vplivata tudi na dogajanje pri nas. Slovenski borzni indeks SBI 20 je včerajšnje trgovanje zaključil 1,29 odstotka nižje kot dan poprej in trgovanje končal pri 3.838,36 točke. Indeks slovenskih blue chipov SBITOP je izgubil še nekoliko več, in sicer 1,52 odstotka, s čimer se je njegova vrednost znižala na 908,98 točke. V okviru rednega trgovanja se je na Ljubljanski borzi največ trgovalo z delnicami Krke, katerih promet je znašal dobrih 614.000 evrov. Po prometu so sledile delnice Gorenja z 200.000 evrov prometa, medtem ko so se na tretje mesto uvrstile obveznice Slovenske odškodninske družbe SOS2E s sklenjenimi posli v višini 100.000 evrov. Na borzi je bilo prijavljenega za 3,4 milijona evrov celotnega prometa, kar se sicer na prvi pogled zdi zelo vzpodbudno, vendar pa je od tega odpadlo dobrih 1,9 milijona evrov na svežnja, ki sta bila sklenjena z obveznicami RS60. Tako so v rednem trgovanju borzni posredniki sklenili le za približno 1,5 milijona evrov poslov. Med pomembnejšimi slovenskimi delnicami so v pozitivnem območju pristale zgolj delnice Pivovarne Laško, ki so zrasle za 0,20 odstotka in se ustalile pri tečaju 49,90 evra, ter delnice Abanke, ki so pridobile 2,90 odstotka in trgovanje končale pri vrednosti 53,51 evra. Druge delnice so torkovo trgovanje zaključile pod gladino. Največ, 3,15 odstotka, so izgubile delnice Gorenja, katerih zaključni tečaj je znašal 10,47 evra. Tem so sledile delnice Intereurope, ki so zaključile 2,58 odstotka v rdečem pri končnem tečaju 9,45 evra, in delnice Krke, ki so trgovanje končale 2,33 odstotka pod gladino. Sicer pa je na slovenskem kapitalskem trgu vse v pričakovanju objav letnih rezultatov, ki naj bi jih skladno s koledarji poslovnih dogodkov prihodnji teden objavljala večja slovenska podjetja. V četrtek, 26. februarja, bodo letna poročila tako objavili v Krki in Gorenju ter naslednji dan v Mercatorju in Intereuropi. Objave rezultatov najverjetneje ne bodo povzročile večjih premikov na borzi. Novice v preteklih obdobjih namreč niso bistveno vplivale na spremembe tečajev. Na mednarodnem prizorišču je bilo med bolj odmevnimi dogajanje v zvezi z avtomobilsko industrijo v ZDA. Ameriška proizvajalca avtomobilov General Motors in Chrysler sta namreč včeraj vladi v Washingtonu predstavila načrt za prestrukturiranje. Le-ta je pogoj, da podjetji ohranita že prejeto državno pomoč in prejmeta dodatno finančno injekcijo iz ameriškega proračuna.", "title": "Ljubljanska borza v rdečih številkah", "keywords": "gospodarstvo;ekonomija", "lang": "slovenian"}
{"body": "Družba Alea Iacta je vložila vlogo za pridobitev igralniške koncesije za igralni salon v bližini nekdanjega mejnega prehoda Vrtojba. Ideja o postavitvi novega centra pa je sprožila val ogorčenja v novogoriškem Hitu.", "title": "Zgradili bi igralnico na Vrtojbi, Hit pa je proti", "keywords": "hit;alea;iacta;igralnica;center;vrtojba;ogorčenje", "lang": "slovenian"}
{"body": "Projekt Evropska prestolnica mladih je začasno ustavljen. Novo vodstvo mariborske občine je vodilne in tudi izvajalce programov obvestilo, da denarja za izvedbo programov ni. Projekt so zamrznili, da ugotovijo realno finančno situacijo in prilagodijo možnosti izvedbe. Mariborski župan Andrej Fištravec je zaradi nejasne finančne konstrukcije po navedbah spletnega Večera že pred dnevi ustavil nekatere aktivnosti pri izvajanju projekta, ker je finančna konstrukcija nejasna, pisarna EPM pa tako formalno več ne obstaja oziroma so vse njene aktivnosti do nadaljnjega zamrznjene, poroča spletni Večer. Zalomilo pri denarju - namesto 1,25 milijona evrov je za projekt realno zagotovljenih le 300.000 evrov. Premalo denarja za odhodke Zamrznitev projekta so na mariborski občini potrdili tudi za STA. Kot so navedli, so ob prvem pregledovanju projekta EPM ugotovili, da je pri proračunski postavki prišlo do neskladja med načrtovanimi odhodki in prihodki. Evropska sredstva so bila prijavljena in načrtovana v višini 783.751 evra, iz proračuna pa izhaja, da je za odhodke ostalo samo 466.249 evrov. Od tega je tretjina sredstev že obremenjenih za potrebe delovanja pisarne, skoraj tretjina bo porabljena za izvajanje rednih programov mladinskih organizacij v mestu, preostali del pa ne pokrije načrtovanih stroškov organizacij, ki so bile lani izbrane za sofinanciranje priprave novih programov v mladinskem sektorju za potrebe EPM, navajajo na občini. Težave EPM so tako po mnenju novega občinskega vodstva posledica slabega načrtovanja projekta v lanskem letu, nepotrebne predimenzioniranosti pisarne EPM, njene izvzetosti iz pristojnega urada kot strokovne službe in podrejenosti neposredno podžupanji Astrid Bah ter napačne vloge pisarne v projektu. \"Namesto podpornega okolja organizacijam in akterjem, ki so vsebinsko osmislili EPM 2013, je pisarna želela biti samostojni producent in izvajalec vsebin,\" so svoje ugotovitve še pojasnili v občini, dodaja spletni Večer. Kot so še zapisali v občini, je \"želja novega vodstva, da se projekt EPM in znotraj njega začeto delo mladinskih organizacij uspešno pripeljeta do konca, vendar za zdaj sredstev v proračunu ni\". Zato so trenutno projekt zamrznili, a le zato, da ugotovijo realno finančno situacijo in prilagodijo možnosti izvedbe ter preverijo dosedanje delo in ustrezne pravne podlage, navajajo v mariborski občini. \"Sredstva bomo skušali zagotoviti z rebalansom, pri tem pa ne smemo pozabiti, da je potrebno pristopati v skladu s finančnimi zmožnostmi v času krize in v razmerju do drugih prioritet mesta,\" so zapisali. Ključna je zaščita akterjev v mladinskem polju, ki so prav z dolgoletnim odličnim delom omogočili, da je Maribor sploh postal EPM. Zato se želijo \"maksimalno hitro odzvati in preprečiti, da bi prestolnično leto zaradi slabe priprave projekta kakorkoli škodovalo mladinskemu polju\". Pisarno EPM so zato vrnili v sestavo urada za kulturo in mladino in pod okrilje večletne višje svetovalke za mladino Martine Rauter. S projektom se prioritetno ukvarja tudi kabinet župana in njegova svetovalca, Gregor Kosi in Goran Rajić, še navajajo v občini.", "title": "Evropska prestolnica mladih začasno ustavljen", "keywords": "evropa;prestolnica", "lang": "slovenian"}
{"body": "Ljubljana - Predsednik uprave Mercatorja Žiga Debeljak je po zaključku današnje skupščine oznanil, da so danes potekali pogovori o prihodnosti sodelovanja med Mercatorjem in Agrokorjem, ki se jih je udeležil tudi lastnik Agrokorja Ivica Todorić. Kot je še pojasnil Debeljak, se bodo pogovori nadaljevali v naslednjih tednih, podrobnosti pa ni želel izdati. Sicer so še pred začetkom skupščine iz Pivovarne Laško sporočili, da na današnji skupščini ne bodo glasovale družbe iz njihove skupine. S tem so se pridružili bankam, ki so v postopku pred uradom za varstvo konkurence. Kot so sporočili iz Laškega, so sporazum o skupni prodaji največjega slovenskega trgovca predložili v presojo omenjenemu uradu z vidika verjetnosti obstoja koncentracije in se bodo zato odrekli glasovanju. Na skupščini je bilo prisotnih le 23,5 odstotka delničarjev. Med večjimi delničarji so se skupščine udeležili Unicredit , Abanka, Hypo banka in KD skladi. Na začetku je Debeljak (na sliki spodaj) predstavil letno poročilo in lansko poslovanje skupine. Nato so delničarji odločali o delitvi bilančnega dobička, ki je konec lanskega leta znašal 40,4 milijona evrov. Predlog uprave je bil, da se 30,1 milijona evrov nameni za dividende, kar pomeni dividendo v višini 8 evrov bruto na delnico. Preostanek bilančnega dobička v višini 10,3 milijona evrov ostane nerazporejen. Predlog je bil potrjen v takšni obliki, kot je bil prvotno predlagan. Predsednik uprave Mercatorja Žiga Debeljak (foto: Luka Cjuha) Upravi in nadzornemu svetu so lastniki podelili razrešnico, za revizorja za poslovno leto 2011 pa je bila imenovana revizorska hiša KPMG. S tem se je skupščina tudi končala.", "title": "Žiga Debeljak: Danes sem se sestal z Ivico Todorićem in predstavniki Agrokorja", "keywords": "gospodarstvo;ekonomija", "lang": "slovenian"}
{"body": "Maribor - Pred poslopjem stavbe mariborskega gradbenega podjetja Konstruktor so se danes ponovno zbrali delavci, ki zaradi neizplačanih plačil že tri tedne stavkajo, vendar pa od direktorja Sama Majcenoviča tudi danes niso dobili drugega kot obljub. Sredstev za plače podjetje še nima, direktor pa kmalu pričakuje uvedbo prisilne poravnave. \"Zaenkrat nimam vseh rešitev, ki sem jih obljubil,\" je dejal okoli sto zbranim delavcem in dodal, da je bil prepričan, da bo lahko v četrtek dobil denar za izplačilo plač, vendar mu to ni uspelo. Kot je pojasnil, ni uspel pri določenih terjatvah oz. eni hipoteki, zato ni dobil kredita, za katerega je bil pripravljen tudi sam dati jamstvo. Upa, da bo lahko to v najkrajšem možnem času uredil in da bo podjetje izplačalo prvo zaostalo plačo, nato pa nadalje tudi ostala izplačila. Pojasnil je, da so v sredo in četrtek vložili oba predloga za prisilno poravnavo, in sicer za družbi Konstruktor Invest in Konstruktor VGD. Majcenovič pričakuje, da bo sodišče v čim krajšem času oz. do 15. avgusta izdalo sklep o začetku prisilne poravnave, kar po njegovih besedah pomeni tudi deblokado računov in bolj normalno poslovanje. Ko bo račun podjetja deblokiran, Majcenovič pričakuje določene prilive iz naslova nekaterih terjatev, za plačilo katerih se dogovarja. Ko bo podjetje dobilo prilive, bodo prvi v vrsti za poplačilo delavci, obljublja direktor družbe. Delavce je pozval, da bi nato resno pristopili k delu na gradbiščih, medtem ko novega dela za zdaj ni posebej veliko. Nekaj poslov je na vidiku, je dejal in potrdil, da delo išče tudi v tujini. Delavci so obljube sprejeli z nekaj razburjenja in direktorja opozorili, naj se ne \"vlečejo pol leta, tako kot v primeru Cestnega podjetja Maribor\". Zagotovil jim je, da temu ne bo tako in spomnil, da je vodenja družbe prevzel zgolj zato, ker verjame, da se Konstruktor lahko ohrani. Da se od obljub ne da živeti, sta opozorila predstavnika sindikata med delavci Mladen Kutnjak in Gregor Cerar. Kutnjak je poudaril, da je težko verjeti čemurkoli, saj so obljube vsaki dan drugačne, potrebna so konkretna dejanja. Delavci pa so opozorili, da ne zmorejo več preživljati svojih družin in da potrebujejo denar za plačilo položnic. Po mnenju delavcev bi zato bil boljši stečaj, saj bi tako po njihovem prej dobili prva izplačila. Majcenovič podrobnosti iz predlaganega programa prestrukturiranja danes ni še želel razkriti. Napovedal je racionalizacijo na vseh področjih, glede morebitnega odpuščanja pa je dejal, da bo to odvisno od obsega pridobljenega dela. Če bo dela dovolj, bodo tudi dodatno zaposlovali, je dejal. Ocenjuje, da je predlagani načrt najboljši možni predlog za upnike, s katerimi se pa še ni pogovarjal, saj doslej za to še ni bilo časa. Konstruktor, ki zaposluje 270 ljudi, ima že nekaj časa blokirane račune in je na začetku julija vložil predlog za uvedbo postopka prisilne poravnave, ki ga je ta teden dopolnil. Podjetje delavcem dolguje majsko in junijsko plačo, regres za letni dopust in prispevke od aprila naprej, zato so ti 13. julija začeli stavkati. Konstruktor VGR ima za okoli 49 milijonov evrov dolgov do bank in za okoli 20 milijonov evrov dolgov do dobaviteljev in podizvajalcev. Trenutno ima odprtih okoli 20 gradbišč.", "title": "Delavcem Konstruktorja za zdaj le obljube", "keywords": "gospodarstvo;ekonomija", "lang": "slovenian"}
{"body": "Stečaju se ne bo mogoče izogniti Vlada je naložila Sodu, da ob morebitnem stečaju Mure podpre ohranitev proizvodnje v realnem obsegu z izdajo poroštev družbi Mura in partnerji v višini do 5 milijonov evrov. Slovenska odškodninska družba je vladi predstavila svoje dozdajšnje dejavnosti pri reševanju problematike Mure, ta pa je družbi naročila, da naj med stečajem izda poroštva za zagotavljanje obratnih sredstev. Sod si mora zagotoviti tudi ustrezen nadzor nad porabo teh sredstev. Mura je do zdaj od Soda že dobila za 2,25 milijona evrov poroštev, a direktor Soda Tomaž Kuntarič je pred dnevi dejal, da so nova poroštva nujna za omogočanje nadaljevanja proizvodnje, še posebej zdaj ob menjavi sezone. Oktobra ne bo več denarja za plače Kot je znano, so se pristojni ministri, največji lastniki Mure ter predstavniki podjetja in sindikata konec preteklega tedna strinjali, da se stečaju ni mogoče izogniti. Oktobra namreč ne bo več denarja za izplačilo plač. Proizvodnjo pa nameravajo ohraniti v hčerinski družbi Mura in partnerji, v okviru katere bi lahko zagotovili od 1.000 do 1.100 delovnih mest. Ta družba namreč tekoče posluje pozitivno in predstavlja zdravo jedro, ki se ohranja, je po sestanku dejal Kuntarič.", "title": "Sod bo hčerinski družbi Mure dal poroštvo", "keywords": "mura;partnerji;stečaj;poroštvo;sod;vlada", "lang": "slovenian"}
{"body": "Radićeva premislek Če se izkaže, da družba v Sloveniji ne more preživeti, potem mora umreti. Upajmo pa, da še ima potencial za preživetje in razvoj. Gospodarstvu je treba pustiti zadihati, da bo izšlo iz krize, ob obremenjevanju podjetij z različnimi dajatvami pravi ministrica za gospodarstvo Darja Radić. In koliko sredstev iz proračuna za prihodnje leto je predvidenih za gospodarsko rast? Ministrica odgovarja, da okoli 360 milijonov evrov, kar je na ravni veljavnega proračuna za 2010. Z rebalansom letošnjega proračuna smo ta sredstva sicer precej znižali zaradi zamika izplačil prejemnikom sredstev v leto 2011. Velik del proračuna ministrstva za gospodarstvo je vezan na strukturna sredstva EU. Večina razvojnih spodbud temelji na strukturnih sredstvih. Iz sredstev domačega proračuna bo sredstev za podporo razvoju gospodarstva premalo. Do leta 2013 imamo zagotovljenih le še 185 milijonov evrov, ki jih bomo konec meseca julija z javnim razpisom namenili za razvoj gospodarsko razvojnih središč, je še razložila. Za Radićevo ni počitnic. Dela s polno paro. Na vprašanje, kako bodo potem izboljšali konkurenčnost gospodarstva, odgovarja, da za razvojne spodbude gospodarstvu potrebujemo nove vire. Zato se v krizni skupini ministrov pogovarjamo o slovenski razvojni platformi, prek katere bi dobivali ugodna povratna razvojna sredstva iz mednarodnih razvojnih institucij, kot je npr. Evropska investicijska banka EIB. Zavzemali pa se bomo tudi za pridobitev dodatnih strukturnih sredstev, ki so po veljavnih operativnih programih namenjena za nekatere druge projekte, za katere pa kaže, da jih nosilci ne bodo uspeli izpeljati do leta 2013, torej do izteka programskega obdobja, za katerega je Slovenija dobila strukturna sredstva, pravi Radićeva in dodaja, da sicer podpira preusmeritev razvojnih spodbud iz nepovratnih oblik sofinanciranja projektov v povratne oblike, kot so garancije, ugodni krediti in tvegani kapital, saj so nosilci projektov v tem primeru bolj pozorni, s kakšnimi projekti bodo kandidirali na razpisih, ker se zavedajo, da bodo morali sredstva po določenem obdobju vrniti. Za ministrstvo pa to pomeni, da bo vrnjena sredstva lahko namenilo za sofinanciranje novih projektov. Torej s tem zagotavljamo tudi trajni vir za sofinanciranje razvojnih projektov gospodarstva, je dejala in še razložila, da sofinanciranje v obliki nepovratnih sredstev podpira. Ko gre za vlaganja v raziskave in razvoj novih proizvodov in storitev, pa podjetja tovrstne ideje zaradi visokega tveganja večkrat puščajo v predalih. Za ta segment investicij je dobro, da država s sofinanciranjem razvoja inovativnih izdelkov in storitev prevzame del tveganja ter poveča verjetnost, da do končnega razvoja teh izdelkov ali storitev sploh pride. Na ta način država lahko pomembno prispeva k dvigu inovativnosti in s tem tudi konkurenčnosti gospodarstva. Za tovrstne subvencije bi letno potrebovali od 70 do 80 milijonov evrov, pravi. V proračunih za leti 2011 in 2012 niso predvidena? Zaenkrat jih nimamo. Potrudili se bomo, da jih dobimo. Seveda pa je pri tem potrebno povedati, da je 185 milijonov evrov, ki jih bomo razpisali letos, namenjenih prav tovrstnim projektom. V proračunu za izpolnitev vseh nalog manjka okoli 800 milijonov evrov. Kako je s prednostnimi nalogami ministrstva za gospodarstvo? Prioritete imamo pokrite. Manjkajo nam le sredstva za varnostne rezerve za izvozne kredite in zavarovanje izvoznih poslov prek SID banke. Potrebovali bi še okoli 100 milijonov evrov. V zadnjih dveh letih so podjetja denar namesto za razvoj namenjala za to, da niso odpuščala ljudi. Koliko rezerve še imajo? Če upoštevamo podatek, da je njihova zadolženost 80-odstotna, da imajo precej premoženja pod hipoteko, je rezerv zelo malo. Kako bomo naredili preboj s podjetji, ki nimajo denarja za razvoj? Preboj bomo delali z zdravimi podjetji in s tistimi, ki nastajajo zdaj. Ali bi pustili npr. Gorenje umreti? premislek Če se izkaže, da družba v Sloveniji ne more preživeti, potem mora umreti. Upajmo pa, da še ima potencial za preživetje in razvoj. Podjetja opozarjajo na velik dvig stroškov za elektriko zaradi dviga trošarin. Predsednik vlade me je ob kandidaturi predstavil kot zagovornico gospodarstva. To vlogo sem vzela zelo resno. Že v petek smo na delovnem posvetu vlade odprli to temo. V zadnjem času se pojavlja precej teženj po zvišanju obremenitve podjetij in nimam pregleda, kaj bo to pomenilo za gospodarstvo. Zato smo se v petek dogovorili, da se pripravi celovita analiza na eni strani predvidenih povišanj prispevkov, davkov in drugih dajatev, na drugi pa pregled predvidenih in že uveljavljenih olajšav za podjetja, da bomo videli, kakšen je končni učinek za podjetja. Glede na stanje javnih financ razumem, da je v proračunu potrebno zagotoviti realne vire. Ampak v kriznih razmerah je treba upoštevati, da gospodarstva ne moremo obremenjevati še bolj. Sedaj je čas, da gospodarstvu pustimo zadihati, da bo izšlo iz krize. Analiza bo osnova. Potrebno bo poiskati čim več takih proračunskih virov, ki ne bodo neposredno vplivali na stroške podjetij. Kakšne so možnosti? Sem zagovornica višje obdavčitve ne nujno potrebnih nepremičnin. in višje obdavčitve nereinvestiranih dobičkov v primeru, da se bo država odpovedala dajatvam, ki vplivajo na povečanje stroškov podjetij. Potrebno bo najti vzvod za čim večje reinvestiranje dobička v rast in razvoj podjetij. Samo s spodbudami se na kratek rok ne da veliko narediti, ker imamo premalo denarja. Banke pa bodo potrebovale še nekaj časa zase. Kako boste to izvedli? Precejšen del gospodarstva je v lasti bank, podjetja so tudi močno zadolžena. Na strani bank bo treba narediti velik premik naprej. Vprašanje, kako očistiti bilance bank slabih naložb, bo eno pomembnejših. Banke se morajo očistiti, da bodo lahko podpirale zdravi del gospodarstva. Kdo v Sloveniji ima denar, da bo naložbe kupil? To bi pomenilo, da bodo šla podjetja v tuje roke. Kako bi lahko npr. neki multinacionalki naložili, da ne bi odlivala dobička iz Slovenije. Treba je najti načine, kako podjetjem, ki seveda imajo ali razvijajo konkurenčne proizvode in storitve, čim bolj olajšati ponovno rast in razvoj. Prav velikega navala tujih vlagateljev v slovenska podjetja ne pričakujem. Zato bo rešitve potrebno najti kar v Sloveniji, med domačimi vlagatelji, bankami in drugimi finančnimi institucijami ter s podporo države v obliki razvojnih spodbud. Vseh odgovorov danes nimam, bomo pa iskali rešitve v tej smeri. Poudariti pa želim, da govorimo o procesu prestrukturiranja gospodarstva, ki ne bo zaključen čez noč. Kaj bi pomenilo, če bi velik del gospodarstva npr. banke ali velika podjetja, kot sta Mercator in Merkur prišel v tuje roke? Radićeva s Pahorjem Po mojem mnenju se v Sloveniji preveč ukvarjamo in si ustvarjamo sliko gospodarstva samo na nekaterih primerih velikih podjetij, ki so zašla v težave. Spregledamo pa zdrava podjetja, tudi velika, ki uspešno delujejo na globalnem trgu. Spregledamo tudi uspešna podjetja, ki že imajo tuje lastnike. Po mojem mnenju ni pomembno, ali so lastniki podjetij domači ali tuji. Pomembno je, da so to pravi lastniki in da ta podjetja vodijo dobri managerji, ki imajo dolgoročno vizijo razvoja podjetja, se pravi za daljši čas, kot traja njihov prvi mandat. Nič slabega ne bo, če bo še kakšno slovensko podjetje prišlo v tuje lastništvo. Nenazadnje na ministrstvu celo spodbujamo tuje neposredne investicije. Zakaj? Ker tuje neposredne investicije v gospodarstvo prinašajo novo znanje, nove poslovne modele in pomagajo domačim podjetjem pri vključevanju v mednarodne strateške povezave. Živimo v globalnem svetu in zapiranje v meje naše dvomilijonske države nam ne bo zagotavljalo blaginje. Bolj pomembno kot razmišljanje o tem, kaj bo, če bodo naša podjetja prišla v tuje roke, se mi zdi razmišljanje o tem, kako v Sloveniji ustvariti takšno poslovno okolje, da bodo domača in tuja podjetja rada ostajala in prihajala v Slovenijo in tu zaposlovala naše ljudi in tu ustvarjala visoko dodano vrednost. To je naša glavna naloga, če želimo narediti razvojni preboj. Kdaj se boste sestali s predstavniki gradbenega sektorja? Projektna skupina pripravlja pregled ukrepov, ki so jih predlagali predstavniki gradbenega sektorja. Prvi sestanek bo jeseni. Nabor posebnih ukrepov za gradbeništvo, ki jih lahko izvede država, po mojem mnenju ne bo prav velik. Gradbeni sektor bo moral izkoristiti ukrepe, ki smo jih pripravili za gospodarstvo. Posebni ukrepi pridejo v poštev le, če bo šlo za izrazito posebnost gradbeništva v primerjavi z ostalimi gospodarskimi sektorji ali v primeru urejanja odnosov med glavnimi izvajalci in podizvajalci. Dejstvo pa je, da je gradbeništvo predimenzionirano, in da bo prišlo do zmanjšanja. Izhod vidim v iskanju poslov v tujini, kjer pa bo uspešnost odvisna od sposobnosti slovenskih gradbenih podjetij za sodelovanje pri pridobivanju poslov. Ali smo glede tega z eno nogo še v socializmu? Mislim, da. Nismo še vzeli osnov podjetništva in tržnega gospodarstva. Ko gre dobro, je v redu, ko gre slabo, pa Država, pomagaj! Premalo je zavedanja, da podjetnik nosi posledice svojih odločitev v dobrem in slabem, da je država tukaj za to, da s socialnimi ukrepi pomaga najbolj ranljivim skupinam, da zagotavlja javne storitve ter ustvarja takšno podjetniško okolje, v katerem podjetniki lahko normalno poslujejo in se razvijajo. Problem je, da so v tej krizi izbruhnile vse slabosti preteklega poslovanja tako v bančnem sektorju kot tudi v gospodarstvu. Banke so zaradi ponudbe ugodnih virov kot posledice konjunkture in kar naenkrat poceni virov preveč liberalno plasirale svoja sredstva. Gospodarstvo se ni pravočasno prestrukturiralo. Umik države iz gospodarstva je bil absolutno prepočasen. Sem velika zagovornica privatizacije. Ali ni že pozno? Je. Ampak dajmo to že enkrat izpeljati do konca. Ko se pogovarjam s podjetji, ki so izšla iz zasebne lastnine, in tistimi, ki so izšla iz družbene lastnine, je razlika očitna. Tista iz zasebne lastnine imajo vizijo za 20 let, tista iz družbene pa precej razmišljajo kratkoročno, le za čas mandata menedžmenta. Država mora iz gospodarstva to je po mojem mnenju ključna usmeritev. V zasebnih podjetjih ni prostora za politično nastavljanje direktorjev, ampak je glavni kriterij izbire njihovo znanje in sposobnost uspešnega upravljanja podjetja. Ali načrtujete spremembe glede ustanavljanja podjetij, predvsem zaradi zlorab prek slamnatih podjetij? Doslej smo si prizadevali ravno nasprotno da smo poenostavili ustanavljanje podjetij. Da bi šli zaradi nekaj primerov zlorab nazaj in ponovno oteževali ustanavljanje podjetij, se mi ne zdi prava pot. Prava pot je preganjanje tistih, ki kršijo gospodarsko zakonodajo. V zakonu o gospodarskih družbah jasno piše, kakšne so sankcije za goljufije, za lažne stečaje ipd. Problem je, da še nimamo sodne prakse na tem področju, torej ne pride do prijav tovrstnih dejanj pristojnim organom. Ali imate pri projektu šestega bloka Termoelektrarne Šoštanj Teš 6 na voljo vse podatke, na podlagi katerih bi lahko sklepali, da pri projektu ni šlo za nepravilnosti? Nimamo jih še. Ponedeljkova seja 26. 7. nadzornega sveta Holdinga Slovenske elektrarne HSE naj bi bila namenjena temu, da se nadzorniki in uprava HSE ter uprava Teša še enkrat pogovorijo o navedbah iz prvega poročila ter ugotovijo, kaj je res in kaj ni. To je tako velik in zahteven projekt, da se kakšne napake skoraj zagotovo zgodijo. Pomembno je, da jih znamo odkriti in jih priznamo ter da jih začnemo odpravljati. Ključno vprašanje je, ali so bile te napake povzročene zaradi nevednosti in nesposobnosti ali namenoma. Torej zaenkrat ni razlogov za menjave v HSE in Tešu? Dokler ne dobimo jasnega odgovora, ne. Poročilo morajo dostaviti do srede. Sicer pa ni vlada tista, ki bi odločala o odstavitvi uprav, temveč so to njihovi nadzorni sveti. Lahko pa priporoča. Tega ne bomo storili in pričakujemo, da bosta uprava in nadzorni svet opravila svojo nalogo kakovostno. Kdo je izračunal stroške, če bi od projekta odstopili? Tudi tu ima uprava HSE še domačo nalogo. Ministrstvo ocene stroškov ustavitve projekta nima. Ta izračun je tudi med sklepi vlade s prejšnjega tedna. Ali projekt Teš 6 podpirate? Glede na to, da 33 odstotkov električne energije proizvede Teš in glede na to, da mi doslej še nihče ni predstavil alternative, kje 33 odstotkov v realnemu času dobiti, druge možnosti ni. Da bi se odpovedali 33 odstotkom proizvodnje električne energije, pa je precej tvegana zadeva. Ali ste dobili kakšne pobude iz tujine, da bi pri projektu Teš 6 sodeloval kakšen močan tuji partner? Teh podatkov nimam. Ali se vam ne zdi nenavadno, da se nihče ne zanima za ta projekt, če vemo, da se tuje multinacionalke tepejo za podobne projekte v drugih državah? Da. To je res nekoliko nenavadno. Morda so bile v preteklosti kakšne pobude za sodelovanje, vendar za njih ne vem. Kaj pomeni opozorilo nekdanjega ministra Andreja Vizjaka, da glede energetike ni povsem verjeti Janezu Kopaču? Že imam izkušnje. Ne bom slepo verjela le Janezu Kopaču in tudi ne le Andreju Vizjaku. Vidim, da so mnenja v energetiki zelo različna, zato si bom za vsako odločitev poskušala dobiti mnenja več ljudi in si na tej podlagi ustvariti svoje mnenje Ali je to razlog, da še ni Nacionalnega energetskega programa? Osnutek programa je pripravljen. Počasneje napredujemo zaradi okoljskega poročila, ki je v pripravi. Izvajalci, ki pripravljajo poročilo, so zaprosili za podaljšanje roka do 15. 10. 2010, a sem ga zavrnila in zahtevala, da ga dokončajo najkasneje do 15. 9. 2010. Kako ocenjujete ravnanje elektrodistributerjev glede preplačane elektrike? Menim, da bi se morali zavedati, da gre za njihove kupce. Z razvojem trga pričakujemo tudi nove ponudnike na slovenskem trgu in če bodo imeli kupci slabe izkušnje s sedanjimi ponudniki, se bodo obrnili proti njim. Menim, da bi pri odločitvi, ki je njihova avtonomna pravica in dolžnost, morali razmišljati dolgoročno, strateško.", "title": "Ministrica, ali bi pustili npr. Gorenje umreti?", "keywords": "darja;radić;pogovor;intervju;gospodarstvo;teš;ministrica", "lang": "slovenian"}
{"body": "Z mesta članov nadzornega sveta Luke Koper sta odstopila Orjano Ban in Boris Bradač, ki sta v nadzornem svetu zastopala interese delavcev. Oba sta kot razlog navedla osebne razloge, je Luka Koper sporočila prek spletnih strani Ljubljanske borze. V nadzornem svetu Luke Koper tako ostaja le še en predstavnik delavcev, to je Nebojša Topič. Nadzorni svet družbe sicer šteje osem članov, poleg treh predstavnikov delavcev je v njem še pet predstavnikov kapitala. Predsednik nadzornikov družbe je koprski župan Boris Popovič.", "title": "Odstopila nadzornika Luke Koper", "keywords": "luka;koper;nebojša;topič;boris;popovič;nadzornik;nadzorni;svet", "lang": "slovenian"}
{"body": "Masten za MMC To je dodaten kanal ekonomskega sodelovanja Slovenija je dobila uradno vabilo v OECD. To nam bo dvignilo mednarodni ekonomski rating, ne bo pa zamenjalo čipsetov tistim, ki bi morali delati v prid davkoplačevalcev, pravi ekonomist Igor Masten. Slovenija je dobila uradno vabilo, da se pridruži Organizaciji za gospodarsko sodelovanje in razvoj OECD, ki združuje gospodarsko najrazvitejše države na svetu. Poleg Slovenije sta v organizacijo povabljena še Estonija in Izrael. Vse tri države so izpolnile priporočila OECD-ja, pristopni pogovori pa so bili konstruktivni in odprti, je povedal generalni sekretar OECD-ja Angel Gurria. Novinke bodo uradno v organizacijo vstopile 27. maja v Parizu. Že to, da smo bili kandidati za članstvo v OECD-ju, nam je v obdobju krize pomagalo k zadostnemu ugledu, da smo lahko razmeroma hitro stopili nazaj na kapitalski trg, je prepričan minister za finance Franc Križanič, ki meni, da je danes pomemben dan. Za Slovenijo je po njegovih besedah pomembno, da postane članica tega kluba, tako zaradi prilagajanja najvišjim mogočim standardom delovanja tržnih gospodarstev kot pridobivanja informacij in ugleda na kapitalskih trgih. Članarina 2,4 milijona evrov + 1-5 odstotkov OECD namreč združuje države, ki z manj kot petino svetovnega prebivalstva ustvarijo več kot štiri petine svetovne proizvodnje. Vsaka članica prispeva članarino, ki se določi med pogajanji po ključu velikosti in ekonomske moči države. Ali so že določili višino letnih sredstev, ki jih bo prispevala Slovenija, smo povprašali tudi službo vlade za razvoj in evropske zadeve, saj je pogajanja zadnja leta vodil minister za razvoj Mitja Gaspari. A kot so sami zatrdili, članarina ni predmet pogajanj. Način izračunavanja članarine so države članice OECD-ja sprejele leta 2008 v okviru finančne reforme OECD-ja in predstavlja del obveznih določil, h katerim RS mora pristopiti. Ta za nove države pristopnice določa letno članarino za obvezni del 2,4 milijona evrov, povečano pa za predviden količnik usklajevanja proračuna organizacije, ki pa je manj kot pet odstotkov. Ta se bo glede na dan formalnega vstopa poračunala z že plačanimi pristopnimi stroški, so še dodali. To je dodaten kanal ekonomskega sodelovanja Naša država je za članstvo zaprosila že leta 1996, a se organizacija od leta 2000 ni širila, zdaj pa so se odločili, da število članic povečajo. In kaj konkretno pomeni biti član tega elitnega kluba? Po besedah Igorja Mastena iz Ekonomske fakultete v Ljubljani to pomeni, da se nam bo dvignil mednarodni ekonomski rating. Organizacija ponuja tudi podporo pri vodenju ekonomskih politik, saj gre za prenos znanja, zbiranje resursov in dodaten kanal ekonomskega sodelovanja, ki lahko prinaša koristi. Nasveti OECD-ja sicer niso zavezujoči, pojasnjuje Masten. Tako primera Grčije in njeje finančne krize ne moremo razumeti kot težavo grškega članstva v OECD-ju, saj Grčija ni kršila pravil te organizacije, ampak pravila Evropske unije in evropske monetarne skupine, zato zdaj partnericam teh integracij povzroča težave. Državni svet zavrnil zahtevo o referendumu Sicer pa je znano, da je bil zadnji pogoj za vstop Slovenije v organizacijo implementacija zakona o upravljanju kapitalskih naložb države, ki ga je državni zbor potrdil že dvakrat, ker so državni svetniki nanj vložili veto. Nato pa je državni svet zavrnil zahtevo skupine državnih svetnikov, da bi o uveljavitvi zakona o upravljanju kapitalskih naložb države odločili volivci na referendumu. Čeprav so soglašali, da je zakon slab, pa so menili, da gre za tehnični zakon, o katerem naj bi se ne odločalo na referendumu. OECD je namreč od naše države zahteval, da pred vstopom uredi upravljanje naložb, ki je zdaj težko pregledno razpršeno med ministrstvi in vladnimi služami. Vlada je zato pripravila zakon, ki uvaja novo agencijo, ta pa naj bi po novem imela pregled nad vsemi naložbami in jih v imenu države tudi upravljala. Masten Politika bo še imela možnost vpliva To je po mnenju Igorja Mastena tudi eden izmed pozitivnih vidikov pristopnih procesov v organizacijo. Od nas zahtevajo, da uredimo način delovanja države v gospodarstvu, je dejal za MMC. Vladni zakon bo namreč po njegovih besedah prispeval k transparentnosti, ker se je zdaj to dogajalo prek različnih in pogosto težko predstavljivih kanalih. A ob tem opozarja tudi, da ta zakon ne ukinja možnosti vmešavanja države v gospodarstvo, saj bo člane agencije imenovala vlada. Za to bi bil potreben premik v glavah javni funkcionarji in vlada bi se morali zavedati, da upravljajo državno premoženje v korist davkoplačevalcev, ne v svojo lastno korist. To pa se ne bo spreminilo, članstvo v OECD-ju ne bo zamenjalo čipsetov v glavah teh ljudi, ki so zlorabljali svoje pozicije v preteklosti in ki bodo to skušali delati tudi v prihodnje. Ker pač tako delujejo in mislijo, da je to prav, čeprav je narobe, je še prepričan Masten. OECD je danes bolj podoben kakšnemu golfklubu Ekonomist Jože Mencinger pa je vabilo označil predvsem kot čast za državo. Politiki bodo po njegovem mnenju s tem zagotovo zadovoljni, saj se je Slovenija s tem uvrstila med t. i. razvite države. Sam velike koristi ne vidi, treba bo plačati vnaprej določeno članarino, medtem ko naj bi bile morebitne koristi po njegovem zgolj potencialne. OECD je namreč izgubil pomen, potem ko je bila ustanovljena cela vrsta drugih organizacij, danes pa je bolj podoben kakšnemu golfklubu, je za STA sklenil Mencinger, a dodal, da se kljub temu spodobi, da je Slovenija zraven.", "title": "Slovenija povabljena v klub najrazvitejših držav sveta", "keywords": "oecd;masten;vstop;svenšek", "lang": "slovenian"}
{"body": "NEK posodobitve financira iz lastnih sredstev Po remontu, ki so ga začeli 1. aprila, so Jedrsko elektrarno Krško okoli druge ure zjutraj znova vključili v elektroenergetsko omrežje. Med remontom so zamenjali jedrsko gorivo, opravili preventivna popravila in vgradili 32 novih tehnoloških rešitev, vrednih 22 milijonov evrov, poroča Radio Slovenija. Zaradi obsega del je remont trajal dva dni dlje, kot je bilo prvotno načrtovano, poleg zaposlenih pa je pri njem sodelovalo še 2.000 zunanjih sodelavcev. NEK posodobitve financira iz lastnih sredstev Danes je tako stanje opreme dobro in med remontom ni bilo odkritih nepričakovanih posebnosti. NEK je tako po besedah odgovornih pripravljen na 18-mesečno neprekinjeno obratovanje do naslednjega remonta, ki bo novembra prihodnje leto. Med naslednjimi večjimi posegi je načrtovana zamenjava reaktorske glave leta 2012. NEK letne posodobitve financira iz lastnih sredstev. Spor zaradi financiranja posodobitve Le dobro desetletje nazaj je bila glavna skrb vzbujajoča tema ob remontih vezana prav na vprašanje denarja za rezervne dele. Hrvaško elektrogospodarstvo, pa tudi slovenski Eles, sta bila slaba plačnika električne energije iz Krškega, kar je povzročilo zaplete. Leta 1998 so Hrvaški elektriko odklopili, ker sosednja država ni želela finančno sodelovati pri posodobitvi NEK-a. Posodobitev je vendarle sledila leta 2000, ko je bila izvedena takrat 200 milijonov nemških mark vredna menjava uparjalnikov. 70 milijonov je bilo po besedah direktorja elektrarne Staneta Rožmana lastnih sredstev, 130 milijonov pa so si zagotovili z najetjem posojil pri konzorciju nemških bank z garancijo Ljubljanske oz. slovenskih bank.", "title": "Remont končan, elektrarna vključena", "keywords": "Gospodarstvo", "lang": "slovenian"}
{"body": "Štirje poslanci upajo, da bo zakon uveljavljen do leta 2013 Skupina dolenjsko-beloKranjskih poslancev je v postopek vložila predlog zakona o razvojni podpori Beli krajini. Predlog predvideva 619 milijonov evrov za cestno, električno, vodovodno in kanalizacijsko omrežje ter podjetniški inkubator. Vlagatelji pričakujejo, da bi lahko zakon začel veljati prihodnje leto ali najpozneje v letu 2013. S predlogom zakona so se poslanci SDS-a Ivan Grill, Andrej Vizjak in Zvone Lah ter poslanka SD-ja Renata Brunskole takoj odzvali na katastrofalno gospodarsko stanje v Beli krajini. 500 milijonov evrov za tretjo razvojno os? Kot je na novinarski konferenci beloKranjskih odborov SDS-a v Kanižarici povedal poslanec Grill, bi po predlogu zakona v petih letih za izgradnjo ceste tretje razvojne osi namenili 500 milijonov evrov, za obnovo in izgradnjo državnih ter občinskih cest 35 milijonov evrov, 15 milijonov evrov za izgradnjo vodovodnega in kanalizacijskega omrežja, 10 milijonov evrov za elektroenergetsko infrastrukturo in denar za izgradnjo podjetniškega inkubatorja ter še nekatere naložbe. Z zakonom bi tako zagotovili denar za izgradnjo različne območne infrastrukture, vzpostavili prijaznejše podjetniško okolje, ki bo privabljalo domače in tuje naložbe, ter zagotovili tudi kratkoročno vplivne davčne olajšave, je pojasnil poslanec. To je nadstrankarski projekt Prepričan je, da predlog zakona pomeni nadgradnjo zakona o spodbujanju regionalnega razvoja, ki ga je označil zgolj kot obliž. V primeru, da bo njihov predlog zakona sprejet, bo imel simbolen učinek tudi na krajši rok, je zatrdil Grill. Metliška županja Renata Brunskola je zakonski predlog označila za nadstrankarski projekt. Njegovo bistvo sta pomoč in podpora Beli krajini pri razvoju, je pojasnila.", "title": "Z zakonom do 619 milijonov evrov za razvoj Bele krajine?", "keywords": "bela krajina;denar;zakon", "lang": "slovenian"}
{"body": "Med razlogi za podražitev tudi Fukušima Elektro Ljubljana bo za gospodinjske odjemalce s 1. julijem za dobrih 7 % zvišal ceno električne energije. Obenem bo družba odpravila progresivni način obračuna porabe. Povprečni mesečni račun bo za gospodinjstva ob enaki porabi električne energije višji za 7,47 odstotka oz. 3,29 evra. Podražitev so v ljubljanskem elektrodistributerju že napovedali, temeljni razlog za zvišanje cene osnovne oskrbe pa je visoka rast cen električne energije na veleprodajnem trgu. Ta je posledica predvsem dogajanj na področju jedrske energije, povečane rasti porabe elektrike in počasne gradnje novih proizvodnih virov. Po njihovih pojasnilih je trenutna nabavna tržna cena električne energije v celotnem letošnjem obdobju višja za 28,8 odstotka glede na enako obdobje lani, samo od dogodkov v Fukušimi do danes pa za 36,3 odstotka glede na enako lansko obdobje na sprotnem trgu. Elektro Maribor bo električno energijo podražil z junijem, podražitev elektrike so že napovedali tudi v Elektru Celje in Elektru Primorska, vendar ob tem niso navedli, kdaj se bo sprememba cen zgodila. Končne posledice tako nestabilnega okolja so tudi realno nestabilne cene vseh energentov. Od zadnje uskladitve cen v marcu 2009 se je neosvinčeni 95-oktanski bencin po navedbah Elektra Ljubljana podražil za 35 odstotkov, dizel za 29 odstotkov in kurilno olje za 85 odstotkov. Vendar bo julijska sprememba cene električne energije za gospodinjstva za 16 odstotkov zadoščala za zagotovitev nespremenjene cene tudi v letu 2012, čeprav obstaja velika verjetnost nadaljnje rasti cen na terminskem veleprodajnem trgu glede na razvoj cen na sprotnem trgu, so še izpostavili.", "title": "Naelektrene cene naj bi zdržale do leta 2013", "keywords": "Gospodarstvo", "lang": "slovenian"}
{"body": "Voznica je zapeljala mimo avtobusa in zbila osemletnika. K sreči jo je odnesel le z odrgninami. Na avtobusni postaji Hruševec v Straži pri Novem mestu je osebno vozilo zbilo osemletnega otroka. \"Voznica je zapeljala mimo avtobusa, ko so otroci vstopali in izstopali in pri tem zbila otroka,\" so povedali na novomeški policijski upravi. Otroka, ki je bil k sreči le lažje poškodovan, so z reševalnim vozilom odpeljali v bolnišnico. Kot so nam povedali na PU Novo mesto, ni nič hujšega, otrok ima le odrgnine. Policija je voznici odredila alkotest, ki je pokazal, da ni bila v alkoholiziranem stanju. \"Bo pa dobila plačilni nalog zaradi prekrška,\" so še povedali na policiji. Voznik trčil v deklico tudi v Celju Voznik je na prehodu za pešce trčil v deklico tudi v Celju, na Dečkovi cesti v bližini sejmišča Golovec. Nesreča se je že zgodila v torek okoli 15.45 ure, policija pa danes poziva morebitne očividce, da zaradi razjasnitve okoliščin nesreče pokličejo na številko 113 ali se oglasijo na policijski postaji. Voznik vozila sivo-rjave barve je po nesreči ustavil in deklico vprašal, če je vse v redu z njo. Ponudil ji je tudi prevoz do doma oz. bolnišnice. Ko mu je deklica zatrdila, da je z njo vse v redu, je odpeljal. Deklica je pozneje poiskala zdravniško pomoč, ker so ugotovili, da se je v nesreči lažje poškodovala.", "title": "Mimo avtobusa v otroka", "keywords": "prometna nesreča", "lang": "slovenian"}
{"body": "Državni zbor. Poslanci SD najbolj ostro nasprotujejo ustanovitvi državnega holdinga. Na obravnavi zakona o slovenskem državnem holdingu (SDH) so poslanci zeleno luč prižgali dopolnilom, ki jih je vložila koalicija. O usodi združevanja državnega premoženja Soda, Kada in DSU pod eno streho pa bodo poslanci dokončno odločili v petek. Ustanovitvi holdinga so se najbolj postavili po robu poslanci SD. Vodja poslancev SD Janko Veber je ocenil, da se bodo z njim organizirano izčrpavala podjetja in se nato poceni prodala vnaprej dogovorjenim kupcem. Med vrsticami je napovedal referendum: “To je zadnji val privatizacije, zato menimo, da bi morali o tem odločati ljudje.” Čeprav ima koalicija dovolj glasov za sprejem, bi lahko zakon podprl del Pozitivne Slovenije. Moti pa jih sestava nadzornega sveta, v katerega naj bi sedem od devetih članov imenovala vlada. V SDH naj bi se sicer združilo več kot 70 podjetij v vrednosti med devetimi in 13 milijardami evrov.", "title": "Veber: To je zadnji val privatizacije", "keywords": "državni zbor;sdh", "lang": "slovenian"}
{"body": "Z oktobrom se pri Telekomu Slovenije spreminja obračunski interval klicev. Podobno spremembo so poleti uvedli tudi pri Simobilu, to pa pomeni, da vam polno obračunajo vsako začeto minuto pogovora. Je pa Telekom že s septembrom podražil mednarodna SMS-sporočila. Telekom Slovenije je s septembrom za vse naročnike in predplačnike spremenil način zaračunavanja mednarodnih SMS-sporočil. Odslej zaračunava dodatek 0,10 evra skupaj z DDV na vsa poslana SMS-sporočila iz Slovenije na številko katerega koli tujega operaterja. Omenjeni dodatek se zaračuna ne glede na izbrani naročniški paket ali vključeno morebitno dodatno storitev, ki vključuje SMS-sporočila, so pojasnili v Telekomu Slovenije. Telekom Slovenije je podražil pošiljanje SMS-sporočil na tuje številke, oktobra pa spreminja še dolžino obračunskega intervala. Zveza potrošnikov Slovenije je na svoji spletni strani pojasnila, da to za naročnike, ki imajo določeno število zakupljenih sporočil SMS, pomeni, da bodo morali doplačati tudi v primeru, ko še niso dosegli zgornje meje zakupljene količine. Oktobra nov obračunski interval Nov obračunski interval 60/60 bo veljal za obračun pogovorov v Sloveniji, in sicer za vse naročnike storitev Mobitel, razen za naročnike paketov Džabest 250, Džabest 2000, Džabest 3000 in Itak Džabest, so pojasnili v Telekomu Slovenije. Za predplačniške uporabnike ostaja obračunski interval nespremenjen, torej 60/1, kar pomeni, da se prva minuta pogovora obračuna v celoti, nadaljnji pogovor pa glede na porabljene sekunde. Kot pravijo v Telekomu, je odločitev o spremembi obračunskega intervala njihova poslovna odločitev, ki so jo sprejeli na podlagi analiz tržnih razmer in uporabe njihovih storitev. Prepričani sicer smo, da imajo naši uporabniki izbrane pakete, ki najbolje odgovarjajo njihovim potrebam, tako da večjih sprememb pri cenah pogovorov pri posameznikih ne pričakujemo, so dodali. Pri Zvezi potrošnikov Slovenije si prizadevajo, da potrošniki ne bi bili na operaterja vezani tudi z opremo, a kot pravijo, zaradi različnih vzrokov njihova pobuda do zdaj še ni bila upoštevana. Zveza potrošnikov Slovenije ob tem pojasnjuje, da imajo naročniki v času do začetka veljave spremembe obračunskega intervala možnost, da preverijo, ali je njihov operater še vedno dovolj konkurenčen ali pa ga bodo zamenjali. Slednje lahko brez sankcij storijo tudi, če so z Mobitelom sklenili pogodbo o vezavi. Vendar pa še vedno velja, da bodo morali vsi, ki so kupili opremo po subvencionirani ceni, zanjo ob zamenjavi doplačati, ne glede na to, ali jo bodo vrnili v tem primeru se zaračuna uporabnina ali jo zadržali v tem primeru se plača preostalo vrednost. Tudi drugi spremenili interval Drugi največji slovenski mobilni operater Simobil ima za odhodne klice na naročniških in predplačniških paketih v Sloveniji prav tako uveljavljen obračunski interval 60/60. V Tušmobilu so pojasnili, da je obračunski interval odvisen od paketa, ki ga izbere uporabnik. V večini starejših paketov je obračunski interval 30 sekund, v novejših paketih, kot sta Free in Najbližji, pa 60 sekund. V Debitelu uporabljajo štiri različne intervale. Pri novejših naročniških paketih, ki imajo zakupljene minute, obračunavajo klice v omrežja Mobitel, Debitel in Izimobil po intervalu 60/15, tako za zakupljene enote kakor tudi za minute nad zakupljeno količino. Za klice v vsa druga mobilna in stacionarna omrežja v Sloveniji pa je v teh paketih interval 60/30 in velja tako za zakupljene enote kakor tudi za minute nad zakupljeno količino. Ko se odločate za ponudnika, preverite tudi dolžino obračunskega intervala. Foto Blaž Garbajs Pri starejših Debitelovih naročniških paketih, ki nimajo zakupa minut, je obračunski interval 60/1 in je enak za klice v katero koli omrežje v Sloveniji. V predplačniškem paketu Debikartica pa imajo obračunski interval 30/30. Uporabniki Izimobila imajo možnost izbire med tremi različnimi obračunskimi intervali. V paketih Izidoma in Izi brez meja je obračunski interval 15/15, v paketu Izi008 je interval 60/15, v paketu Iziklepet pa 180/15. T-2 ima za uporabnike mobilnih paketov z vključenimi količinami storitev ali zakupljenimi enotami uveljavljen obračunski interval 60/60. Ko porabijo vse vključene količine, se jim opravljene storitve pri klicih sicer obračunavajo po intervalu 60/1. Ponudnik storitev mobilne telefonije Bob klice v domačih mobilnih in stacionarnih omrežjih obračunava po intervalu 60/60.", "title": "Telefoniranje bo še dražje", "keywords": "telekom;slovenije;telefonija;obračunavanje;mobitel;podražitev", "lang": "slovenian"}
{"body": "Na Ljubljanski borzi nizek promet in več izgub kot dobičkov Indeks SBI20 se je prvič ta teden znižal, a 0,3-odstotni padec je malenkosten v primerjavi s torkovo razprodajo na tujem, kjer se je morda rast izpela. Potem ko so se največje borze za 50 odstotkov odlepile od marčevskega dna, je vedno več skeptikov, da nadaljnja rast ni več realna. Zlasti naj bi bile precenjene finančne delnice. Posledično so se tudi na Ljubljanski borzi v sredo občutno pocenile delnice Nove KBM, ki so dan končale pri 11,36 evra -2,57 %. Po novici, da je Patria v Gorenju ustavila dobavo sestavnih delov za proizvodnjo oklepnikov, so delnice Gorenja padle za dva odstotka. Promet ostaja počitniški. Največ, po pol milijona evrov, ga je bilo s Krko in na račun svežnjev z Zavarovalnico Triglav. Krka je dan končala pri 71,45 evra, Zavarovalnica Triglav pa pri 21,6 evra. Najprometnejše delnice KRKA-1.11 %71,84 EUR ZAV. TRIGLAV-0.51 % 21,55 MERCATOR+1.22 %165,93 GORENJE -1.99 % 10,32 PETROL +0.13 %303,23 NOVA KBM -1.46 % 11,49 Spremljajte rast in padce delnic tudi na MMC-ju. Bančne delnice precenjene Po dolgem bikovskem obdobju so se svetovni trgi začeli spraševati, ali ni rast delnic preveč prehitevala dejanskega gospodarskega okrevanja. Zlasti finančni papirji, ki so v zadnje pol leta divje pridobivali, naj bi bili zreli za popravek. Indeks KBW, ki meri vrednosti delnic ameriških bank, je poskočil za več kot 100 odstotkov, v torek pa padel za skoraj šest odstotkov. Citigroup je izgubil skoraj desetino vrednosti. Elitni Dow Jones 9.310 točk se je znižal za zajetna dva odstotka, podobno tudi širši indeks S&P 500, ki je zdrsnil pod psihološko mejo 1.000 točk. Vroč avtomobilski trg, a kaj bo zdaj? Pojavlja se vse več skrbi, da je šel trg predaleč. Že nekaj dni vlagatelji prodajajo delnice kljub spodbudnim gospodarskim podatkom. Danes se je prodajni pritisk še stopnjeval, glavno vlogo pa so imele bančne delnice, je torkovo dogajanje na Wall Streetu komentiral starejši analitik iz Los Angelesa. Krepkega padanja ni moglo preprečiti niti nekaj svežih gospodarskih podatkov, ki kažejo, da se najhujša recesija v zadnjih 70 letih počasi poslavlja. Prodaja avtomobilov je avgusta krepko porasla, seveda pa pravi preizkus sledi v naslednjih mesecih, saj ne bo več vladnih spodbud za menjavo starih avtomobilov z novimi. Nafta še drsi Tudi v Evropi so v torek občutno izgubljale banke. Izjema je bila le Commerzbanka, ki za naslednje leto načrtuje dobiček. Vseevropski delniški indeks FTSEurofirst 300 954 točk se je znižal za 1,8 odstotka, številni analitiki pa menijo, da bo popravek kratkotrajen in da naj bi se rast nadaljevala, saj se gospodarski položaj popravlja. Industrijska proizvodnja v evroobmočju je, na primer, avgusta nazadovala manj od napovedi. Danes je tokijski Nikkei zlasti zaradi poloma izvoznih podjetij padel za 2,4 odstotka. V ponedeljek je omenjeni indeks dosegel 11-mesečni vrh, po 53-odstotni rasti v zadnje pol leta pa naj bi bil popravek nekaj normalnega. Cena lahke nafte je dobrih 68,50 dolarja, vrednost evra pa 1,423 dolarja.", "title": "Finančne delnice zrele za popravek", "keywords": "Gospodarstvo", "lang": "slovenian"}
{"body": "Minister za notranje zadeve in javno upravo Gregor Virant pravi, da mesec dni zamude z dogovorom o ukrepih za znižanje plačne mase javnih uslužbencev prinaša dodatne varčevalne ukrepe v višini približno 0,3 odstotka plače zaposlenega. Napoveduje še vpis fiskalnega pravila v ustavo in ustavne spremembe glede referenduma. Zaradi načrtovanega prihranka v višini 158 milijonov evrov bi se po vladnem predlogu sicer plača javnega uslužbenca znižala za povprečno štiri odstotke. Bodo pa na ravni posameznih proračunskih porabnikov omogočili, da se del prihrankov pri materialnih stroških porabi za povečanje plačne mase za največ dva odstotka, je v pogovoru za Dnevnikov Objektiv dejal Gregor Virant. Regresi: Pravni argumenti na strani sindikatov Napovedal je sicer, da bodo tokrat sprejeli ukrepe za znižanje plačne mase, \"ki bodo stali tudi pred sodiščem, ukrepe, pri katerih ne bomo zaradi vtikanja palice v zakonodajno kolesje zamudili kakšnih rokov\". Glede vračanja razlike do polnega regresa, o katerem je razsodilo sodišče, meni, da so pravni argumenti na strani sindikatov. Drugače pa je po njegovem mnenju s tretjo četrtino odprave plačnih nesorazmerij, kjer meni, da ima vlada realne možnosti, da na vrhovnem sodišču zmaga, saj je ministrica Krebsova s sindikati podpisala aneks h kolektivni pogodbi, s katerim so odložili izplačevanje. Ker ni šlo za zakon, je prepričan, da lahko velja tudi retroaktivno. Indici, da se želi Jankovič vmešavati Na vprašanje, kdo je odgovoren za storjene napake, je dejal, da so odgovorni vedno tisti, ki so te ukrepe predlagali oziroma podpisali. \"Najbolj je gotovo odgovoren bivši predsednik vlade Janez Janša,\" je navedel. Pri primerjanju sedanje in prejšnje vlade je izpostavil razliko v načinu političnega delovanja, stopnji strpnosti, kulturi dialoga, komunikaciji z javnostjo. \"Sedanja predsednica vlade deluje bistveno bolj pozitivno, kot je deloval prejšnji premier,\" je dejal. Prepričan je, da vlado vodi Alenka Bratušek, a priznava, da se v zadnjem času kažejo indici, da želi bivši predsednik PS Zoran Janković posegati v državno gospodarstvo in kadrovanje. PS se bo morala zato po njegovem mnenju na kongresu pred volitvami odločiti, kdo bo njen voditelj v prihodnosti. O DL je zagotovil, da prepirov v stranki ni. Glede težav s kadri, ki jih imajo v stranki, pa je med drugim dejal, da je največji greh vseh njihovih ministrskih kandidatov mala \"šupa\", domnevno zgrajena na črno. \"Minister Omerzel je morda naredil kadrovsko napako, sicer pa je njegova preteklost čista,\" zagotavlja prvak DL. Virant pričakuje, da bo vpis fiskalnega pravila v ustavo na majski seji državnega zbora sprejet. \"Veliko je odvisno od izračunov in prav je, da je predsednica vlade ministrstvu za finance naročila, da jih pripravi,\" je dejal. Tudi o ustavnih spremembah glede referenduma po njegovih besedah obstaja širok konsenz in po vsej verjetnosti bodo sprejete že kmalu.", "title": "Mesec pogajanj = 0,3 odstotka plače", "keywords": "gregor virant;zoran jankovi;alenka bratušek", "lang": "slovenian"}
{"body": "Ljubljana - Prometno ministrstvo je od začetka maja 2004 do konca maja 2009, ko so se za njegovim krmilom zvrstili štirje ministri - Marko Pavliha, Janez Božič, Radovan Žerjav in Patrick Vlačič -, pri načrtovanju razvoja javne železniške infrastrukture vodilo aktivnosti, ki so le delno vodile k smotrni porabi javnega denarja, je ugotovilo računsko sodišče, ki mu predseduje Igor Šoltes. Ni namreč natančno določilo, kdo je pristojen za izvajanje nalog in aktivnosti pri načrtovanju razvoja, saj so bile naloge razpršene med več organi in niso bile sistematično usklajevane. Ministrstvo pri javni železniški infrastrukturi tudi ni v zadostni meri izvajalo nadzora nad pravno urejenostjo oziroma nadzora pri urejanju lastništva. Za nameček se osnovna sredstva javne železniške infrastrukture niso izkazovala v skladu s slovenskimi računovodskimi standardi. Računsko sodišče ministrstvu tudi očita zamujanje s pripravo projektov, ki so sofinancirani s sredstvi kohezijske politike, in kot posledica tega tudi s črpanjem sredstev iz evropskega proračuna. Tako je ministrstvo zaradi časovnih zaostankov pri črpanju sredstev kohezijske politike sprejelo odločitve o načinu izvedbe nove proge Divača-Koper, ne da bi pred tem pridobilo celovite ocene izvedljivosti in smotrnosti takšne izvedbe. Med drugim je sodišče ugotovilo še, da ministrstvo ni pripravilo enovitega predloga dolgoročnega razvojnega programa javne železniške infrastrukture, v dokumentih dolgoročnega načrtovanja pa cilji niso bili merljivi. Prav tako ministrstvo kot tudi direkcija nista načrtovala na način, da bi na podlagi potrjenih izhodišč in jasnih kriterijev določila in potrdila nabor vseh potrebnih investicij za razvoj javne železniške infrastrukture, kar bi po ocenah sodišča lahko privedlo do nepotrebnih del.", "title": "Šoltes: Le delno smotrna poraba denarja ministrstva za promet", "keywords": "gospodarstvo;ekonomija", "lang": "slovenian"}
{"body": "NFD Holding je predstavnikom Murinega sindikata predstavil možne rešitve položaja v družbi. Valant o predlogu še ni želel javno govoriti, v sindikatu pa pravijo, da jim predlog vliva zaupanje. Lastnik NFD Holdinga Stane Valant Največji lastnik Mure, NFD Holding Staneta Valanta, je danes v Ljubljani predstavnikom Murinega sindikata predstavil možne rešitve položaja v družbi. Skupaj smo ugotovili, da določene možnosti obstajajo. Predstavili smo jim predlog, po katerem bi Muro rešili stečaja, treba pa ga je še dodelati, je po srečanju dejal Valant. O podrobnostih predloga Valant ni želel govoriti, saj mora pridobiti še soglasje vseh udeležencev v procesu. Ko bo predlog dodelan, ga bomo predstavili vsem, ki bi pri tem sodelovali, in tudi javnosti, je povedal Valant. Kdaj bo predlog pripravljen, prvi mož NFD Holdinga ni vedel. Dejal je, da mora biti pripravljen v najkrajšem možnem času , saj Mura nima več dosti časa, ker ne sme izgubiti poslovnih partnerjev. Predsednik sindikata v Muri Drago Forjan je povedal, da so prvič slišali predlog o možni rešitvi in da so zaenkrat zadovoljni, saj jim predlog, ki jim ga po njegovih besedah vsebinsko še niso predstavili, vzbuja nekaj upanja. Na novinarsko vprašanje, kako komentira očitke, da so za sedanje stanje v Muri krivi lastniki, je Valant dejal, da so se nekateri delničarji Mure vseskozi trudili, da je Mura ostajala delujoče podjetje in da je sedanja kriza povzročila marsikaj hudega, med drugim tudi v Muri .", "title": "Valant napoveduje predlog za rešitev Mure", "keywords": "mura;valant;nfd;holding;sindikat;forjan", "lang": "slovenian"}
{"body": "Nagrado za ekonomijo podeljujejo od leta 1968 Nobelovo nagrado za ekonomijo so prejeli Peter Diamond, Dale Mortensen in Christopher Pissarides za svojo analizo trgov z iskanji trenj. Švedska akademija znanosti v Stockholmu je sporočila, da dva Američana in britanski Ciprčan nagrado prejmejo za svojo razlago, kako uredbe in vladna politika vplivajo na brezposelnost, ponudbe služb in plače. Njihovo delo je pomagalo pojasniti, kako je mogoče, da je lahko tako veliko nezaposlenih v času, ko je na razpolago veliko število delovnih mest. Med godpodarsko-političnimi ukrepi, ki vplivajo na trg dela, so izpostavili višino nadomestila za brezposelnost in pravila o zaposlovanju in odpuščanju. Diamond je kot ekonomist zaposlen na inštitutu za tehnologijo v Massachusettsu, proučuje pa socialno varstvo, pokojnine in davke. Predsednik ZDA Barack Obama ga je predlagal za člana sveta guvernerjev ameriške centralne banke Federal Reserve, a senat njegovega imenovanja ni potrdil pred prekinitvijo dela v kongresu, ki se pripravlja na novembrske kongresne volitve. Mortensen je profesor ekonomije na univerzi v Evanstonu v zvezni državi Illinois, Pissarides pa profesor na London School of Economics. Mortensen je bil ob novici zelo vesel, Pissarides pa jo je sprejel z mešanico presenečenja in sreče. Ta nagrada je tako velika, da tudi po tem, ko jo dobiš, ne verjameš, da jo boš dobil, je povedal Pissarides. Nagrada za ekonomijo od leta 1968 Nobelovo nagrado za ekonomijo originalni naziv nagrade je Sveriges Riksbank Prize in Economic Sciences in Memory of Alfred Nobel so začeli podeljevati leta 1968 in ne spada v skupino nagrad, ki si jih je leta 1895 v svoji oporoki zaželel Alfred Nobel. Je zadnja Nobelova nagrada, ki jo podelijo, vse letošnje Nobelove nagrade pa bodo slovesno podelili 10. decembra, na obletnico Nobelove smrti. Nagrado sta lani prejela Američana Oliver Williamson in Elinor Ostrom, slednja kot prva ženska v zgodovini. Nagrajenca sta dokazala, da lahko gospodarska analiza osvetli večino oblik družbene ureditve. Podeljene vse Nobelove nagrade Nobelove nagrade podeljujejo od leta 1901 iz sklada, ki ga je ustanovil švedski industrialec in izumitelj dinamita Alfred Nobel. Nobelovo nagrado za medicino je letos prejel fiziolog Robert Edwards za svoje pionirsko delo na področju umetne oploditve, Nobelovo nagrado za fiziko sta za pionirske raziskave dvodimenzionalnega ogljikovega kristala grafena prejela Andre Geim in Konstantin Novoselov, Nobelovo nagrado za kemijo za dosežke na področju organske sinteze pa so prejeli Richard Heck, Eiiči Negiši in Akira Suzuki. Nobelovo nagrado za književnost je prejel perujski pisatelj Mario Vargas Llosa, Nobelova nagrada za mir pa je šla v roke kitajskega oporečnika Liu Šjaoboa.", "title": "Nobelova nagrada za razlago vpliva vladnih politik na brezposelnost", "keywords": "nobelova nagrada za ekonomijo;nobel", "lang": "slovenian"}
{"body": "V prvem krogu dokapitalizacije NLB bodo lahko delnice vplačali le obstoječi delničarji. Pri tem še vedno ni znano, ali bo k dokapitalizaciji pristopila tudi belgijska KBC. Prvi krog bo trajal do 21. marca. Uprava NLB V prvem krogu dokapitalizacije, ki bo trajal od 7. do 21. marca, bodo nove delnice Nove Ljubljanske banke NLB lahko vplačali in vpisali obstoječi delničarji v višini prednostne pravice v sorazmerju s svojimi deleži v osnovnem kapitalu banke. V drugem krogu prodaje, ki bo trajal osem dni, pa bodo preostalim vlagateljem na voljo preostale nove delnice, ki ne bodo vpisane in vplačane v prvem krogu. Morebitni drugi krog bo trajal od 23. do 30. marca. Sicer pa še ni znano, ali bo tudi druga največja lastnica KBC pristopila k dokapitalizaciji. Če se KBC ne bo odločila za dokapitalizacijo, je možno, da bi država našla kakšnega novega partnerja ali pa bi banko dokapitalizirala sama. Vlada naj bi sicer še pretekli teden čakala na odgovor Evropske komisije, ali bi dokapitalizacija s strani države brez drugih lastnikov pomenila državno pomoč. Za vprašanje Bruslju so se na ministrstvu za finance po pisanju Dela, ki se sklicuje na neuradne vire, odločili iz previdnosti, komisijo pa poskušajo prepričati, da gre za donosno naložbo in ne pomoč banki. Dokapitalizacija, ki je predvidena v višini 250 milijonov evrov, nima praga uspešnosti, potekala pa bo z izdajo največ 2.155.173 novih navadnih kosovnih delnic z glasovalno pravico, emisijska vrednost ene delnice pa bo 116 evrov. To je le malo nad knjigovodsko vrednostjo banke, ki je bila ob koncu lanskega leta pri 114 evrih. Skupina NLB je imela lani 202,2 milijona evrov izgube po obdavčitvi, medtem ko je predlani ta znašala 86,8 milijona evrov. Izguba je posledica oslabitev in rezervacij, ki so lani dosegle 477,3 milijona evrov.", "title": "Začel se je prvi krog dokapitalizacije NLB", "keywords": "nlb;dokapitalizacija;kbc;država;kad;sod;poteza", "lang": "slovenian"}
{"body": "Po petkovih preiskavah v NLB opozorili na netočnosti očitkov iz odredbe za preiskavo. \"Nima in nikdar ni imel delnic Mercatorja niti neposredno niti posredno. Prav tako ni nikogar spodbujal k nakupu teh,\" so včeraj zvečer v Novi Ljubljanski banki (NLB) pojasnjevali, zakaj je sum, da je Janko Medja, predsednik uprave NLB, storil kaznivo dejanje zlorabe notranjih informacij, ko je še bil član uprave UniCredit Banke Slovenija, neosnovan. “Javno znano dejstvo je, da so se specifične interesne skupine v preteklosti že večkrat lotile najrazličnejših dejavnosti, da bi preprečile prodajo družbe Mercator strateškemu kupcu. NLB V NLB trdijo, da na neutemeljenost očitkov o tem, da je Medja pomagal tretjim osebam pri zlorabi notranjih informacij, kažejo že nedoslednosti in nelogičnosti na podlagi suma storjenega kaznivega dejanja. Izpostavili so, da predlanska namera Agrokorja za nakup Mercatorja ni bila občutljiva informacija, saj je bilo to javno znano že dve leti prej. Občutljiva informacija ni bila niti cena delnice – 221 evrov –, ki je bila omenjena v elektronskem sporočilu 12. oktobra 2011, saj so mediji tudi o njej pisali že pred tem. Protislovnost teh očitkov se po njihovih navedbah kaže tudi v tem, da transakcije z delnicami Mercatorja predlanskim ni bilo. Neutemeljena in potencialno zavajajoča naj bi bila tudi navedba, da je bila predvidena vsota 50 milijonov evrov za različne stroške in provizije že zaradi višine verjetno namenjena protipravnim plačilom. Kot četrti razlog za neutemeljenost sumov so navedli, da je banka UniCredit osem odstotkov delnic Mercatorja prejela iz neuspelega posla z Istrabenzom, del dogovora z bankami o prestrukturiranju dolga pa je bil tudi dogovor, kaj bi se zgodilo z morebitnim dobičkom ob njihovi prodaji. Slovencev ni bilo zraven Ne nazadnje so dodali: \"Popolnoma nelogično je, da bi bila UniCredit Banka Slovenija tista, ki bi prva posredovala občutljive informacije na Hrvaško nosilcem tako imenovanih skritih nakupov. Vse informacije bi morebitni kupci veliko logičneje pridobili na Hrvaškem, na primer od Agrokorja ali Zagrebške banke.\" V slovenski banki UniCredit naj bi bili o financiranju Agrokorja \"praktično neobveščeni\", saj naj bi vse potekalo na ravni skupine UniCredit. Slovenska podružnica tako menda v pogajanjih z Agrokorjem in dogovorih o poslu ni sodelovala.", "title": "Zlorabljene informacije so bile že javne", "keywords": "NLB;Medja;zloraba informacij;preiskava", "lang": "slovenian"}
{"body": "Velenje - Gorenje je prevzelo družbo Atag Europe, ki ima sedež v Duivenu in je največja družba na področju bele tehnike v Beneluksu. Kot pravi predsednik uprave Gorenja Franjo Bobinac, ki je v torek z direktorjem in lastnikom Philipom Aleksandrom Sluiterjem sklenil pogodbo o nakupu stoodstotnega lastniškega deleža družbe, gre za največji prevzem v zgodovini Gorenja, s katerim uresničujejo strategijo hitro rastočega vseevropskega povezovalca v panogi. Kupnina znaša 130 milijonov evrov in jo bo Gorenje poravnalo delno z dodatnim dolžniškim kapitalom, delno pa z odsvojitvijo lastnih delnic v korist družbe Home Products Europe, ki bo po pridobitvi teh delnic postala kvalificiran delničar Gorenja. Po pogodbi se približno milijon lastnih delnic odsvoji po ceni, ki predstavlja šestmesečno povprečje enotnega tečaja delnice Gorenja in naj bi znašala okoli 37 evrov. S tem je Gorenju uspel dober posel, saj so po naših izračunih taiste lastne delnice v preteklosti kupovali po povprečni ceni 23 evrov. Kot je pojasnil Franjo Bobinac, se je družba Home Products Europe zavezala, da z delnicami Gorenja ne bo razpolagala štiri leta. V tem obdobju bodo te delnice zastavljene v korist Gorenja za morebitna tveganja iz naslova poslovanja družbe Atag pred uveljavitvijo pogodbe. V torek podpisana pogodba bo stopila v veljavo po pridobitvi soglasja pristojnega organa za varstvo konkurence, to pa bo predvidoma do konca meseca junija. \"Nakup družbe Atag je zgodovinski mejnik v razvoju Gorenja, saj z njim pridobivamo pomemben tržni delež v Beneluksu, hkrati pa zaokrožamo nabor svojih blagovnih znamk z blagovno znamko najvišjega cenovnega razreda, kar nam bo omogočilo pomembno utrditev položaja skupine Gorenje v Evropi,\" pravi Bobinac in pričakuje številne sinergije na področju trženja, nabave, produktnega menedžmenta in proizvodnje. Nakup ne bo vplival na zaposlene v proizvodnji Gorenja, saj se Atag ukvarja le z razvojem, nabavo in prodajo lastnih izdelkov, proizvodnjo pa zagotavlja prek zunanjih partnerjev. Bobinac je prepričan tudi o tem, da bo imel prevzem velik vpliv na uspešnost skupine Gorenje. Že letos naj bi se marža EBITDA povečala za 7,89, donosnost prodaje za 2,18 in donosnost na kapital za 7,08 odstotka. mojca.grusovnik@dnevnik.si", "title": "Gorenje prevzelo nizozemski Atag", "keywords": "gospodarstvo;ekonomija", "lang": "slovenian"}
{"body": "TET v prvem trimesečju presegel proizvodni načrt Ponoči so ustavili 125-megavatni blok Termoelektrarne Trbovlje, saj je prišlo do poškodbe transportnega traku, ki z deponije v Lakonci dovaža energent v termoelektrarno. Popravilo bo trajalo 24 ur, po napovedih pomočnika direktorja TET-a Janeza Žlaka pa bodo elektrarno na omrežje predvidoma priključili v noči na ponedeljek. Blok ustavljen že prejšnji konec tedna Tokratna ustavitev omenjenega bloka ni povezana s tisto, ki se je zgodila prejšnji konec tedna, ko so TET ustavili zaradi ugodnih energetskih razmer v državi, je poročalo Delo. TET je v prvih treh mesecih letos proizvodni načrt presegel za skoraj petino, saj so proizvedli 188 gigavatnih ur električne energije in za proizvodnjo porabili 170.000 ton premoga iz rudnika Trbovlje-Hrastnik. Rudnik bo maja začel zadnji odkop Omenjeni rudnik bo 15. maja začel odkop na novi etaži, to bo odslej edino in verjetno zadnje odkopno polje, preden se proizvodnja v rudniku konec leta 2012 skladno z zakonom o postopnem zapiranju zasavskih jam konča. Nadaljevali bodo le še z zapiralnimi deli. Za TET bodo na novem odkopu nakopali okrog pol milijona ton premoga, odkupna cena pa je določena v višini 2,88 evra za gigadžul.", "title": "125-megavatni blok termoelektrarne v Trbovljah ustavljen", "keywords": "Gospodarstvo", "lang": "slovenian"}
{"body": "Kako finančna kriza vpliva na slovenske družbe? Krizni sestanki se vrstijo v vseh podjetjih, od majhnih do velikih. Nekatera že posegajo po ukrepih za zagotavljanje normalnega poslovanja. MOL je v paketu kupila od Vegrada 200 stanovanj. Prave posledice finančne krize naj bi šele prišle. Zato se po številnih podjetjih pripravljajo na racionalizacijo poslovanja. Novih delovnih mest bo manj, zagotovo bo prišlo tudi do odpuščanj, na višje plače bomo za nekaj časa pozabili. Mogoče vsega tega še ne občutimo danes, vendar se bodo posledice zmanjšanja investicij, padanja vrednosti premoženja in dragih kreditov poznale v slovenskih podjetjih še dolgo časa. V težavah so gradbena podjetja, ki se financirajo z zadolževanjem V zagati so zagotovo številna gradbena podjetja, ki svojo dejavnost v veliki meri financirajo z zadolževanjem. Tako so se na slovenskem nepremičninskem trgu že pojavili tako imenovani paketi stanovanj. Vegrad naj bi Mestni občini Ljubljana v paketu prodal kar 200 stanovanj v Celovških dvorih. Seveda je ob takem nakupu cena kvadratnega metra zelo znižana. Za tovrstno prodajo so se v Vegradu najbrž odločili, da bodo investicijo lahko dokončali, saj je pridobivanje denarja z zadolževanjem pri bankah danes zelo oteženo. Ponudba dodatnih 200 stanovanj, ki naj bi se na razpisu MOL za neprofitna najemna stanovanja pojavila že v kratkem, za nepremičninske posrednike zagotovo ne pomeni nič dobrega, glede na stanje na trgu pa lahko to le še pospeši padec cen v glavnem mestu. V Triglavu najeli 55 milijonov evrov posojila V vodstvu Triglava trdijo, da so kratkoročno posojilo najeli za nemoteno poslovanje. Kljub izredno neugodnim razmeram pri najemanju kreditov pa so se pri zavarovalnici Triglav odločili za najem kratkoročnega posojila v vrednosti 55 milijonov evrov. Zakaj bodo porabili denar, je težko ugibati. V vodstvu trdijo, da gre za sredstva, ki bodo zagotovila nemoteno poslovanje, brez da bi bili prisiljeni prodajati naložbe iz svojega portfelja. Zakaj bi bili prisiljeni prodajati naložbe, sicer ni jasno, saj so še ta teden na straneh Ljubljanske borze objavili, da večjega upada povpraševanja po njihovih produktih ni. Če se odločimo, da bomo na to informacijo gledali optimistično, nas lahko razveseli dejstvo, da uprava Triglava meni, da bodo njihove naložbe ponovno pridobile na vrednosti. In to celo v tej meri, da se je bolje zadolžiti pri treh bankah pod silno neugodnimi pogoji kot pa naložbe prodati. V Istrabenzu so odprodali delnice Petrola V Istrabenzu so prodali odstotek delnic Petrola. Foto Dare Čekeliš Prodaji naložb pa se niso uspeli izogniti pri Istrabenzu, ki je prodal odstotek delnic Petrola. Prodaja delnic ne bi bila nič neobičajnega, če ne bi pri Istrabenzu v lanskem prevzemnem dvobojevanju za delnico Petrola plačali 1000 ‚¬, prodali pa so jih po 400 ‚¬. Istrabenz se je v tej krizi znašel v silno neugodnem položaju, saj se poleg padca vrednosti delnic soočajo tudi z zelo neugodnimi pogoji poslovanja, saj se višajo cene energentov in surovin, večja pa je tudi finančna nedisciplina. Del pridobljenega denarja iz kupnine bo šel tudi za izplačilo dividend, ki jih je določila skupščina podjetja. V Istrabenzu so očitno mnenja, da bodo morali prodati še kakšno izmed naložb, saj so sestavili celo seznam sredstev in naložb, ki so poslovno nepotrebna, nimajo strateškega pomena ali ne ponujajo pričakovanega donosa. S prodajo le-teh se bodo izognili odvisnosti od bank in neugodnih kreditov, ki jih v času krize le-te ponujajo. Večja podjetja trdijo, da kriza ne bo vplivala, a vlagateljev to očitno ne prepriča Prek spletnih strani Ljubljanske borze je svoje vlagatelje nagovoril tudi Mercator. V obvestilu so sporočili, da je njihovo poslovanje normalno ter da kratkoročno v njihovem poslovanju ne bo občutiti posledic krize. Glede na trajanje razmer v finančnem sektorju pa bodo prilagodili poslovni načrt za leto 2009 in po potrebi tudi srednjeročni načrt do leta 2012. V Telekomu pravijo, da krize še ne občutijo. Foto Kanal A Na splošno paradni konji slovenskega gospodarstva trdijo, da poslovni rezultati za leto 2008 zaradi finančne krize ne bodo bistveno slabši od načrtovanih. Zanimivo pa je, da tovrstne napovedi ne predramijo vlagateljev. Mogoče bi jih bilo treba spomniti na to, da lastništvo delnice prinese tudi udeležbo pri delitvi dobička. Če povemo poenostavljeno danes lahko za pol toliko denarja, kot bi ga za določeno delnico odšteli lansko leto, dobite enako dividendo. Torej, naredimo kratko primerjavo na še enem izmed podjetij, ki je objavilo, da ne občuti večjih učinkov finančne krize Telekom Slovenije. Če bi bili v lanskem oktobru lastniki delnic Telekoma v višini 4400 evrov okoli 10 delnic, bi ob delitvi dobička prejeli dividende v višini 128 evrov. Če danes kupite delnice v vrednosti 4400 evrov enotni tečaj 185,91 in se pri Telekomu, glede na to, da posledic finančne krize skorajda ne občutijo, odločijo izplačati enako dividendo, boste prejeli skoraj 303 evrov. Vredno razmisleka?", "title": "V podjetjih se vrstijo krizni sestanki", "keywords": "finance;kriza;slovenija;podjetja;mercator;triglav", "lang": "slovenian"}
{"body": "Ustanovna seja novega nadzornega sveta Kada Prvi nadzornik Soda Samo Lozej je postal tudi predsednik nadzornega sveta Kada. Država je sicer nedavno v nadzorni svet Kada imenoval tri nove člane, vsi trije so tudi nadzorniki Soda. Iz Kada so še sporočili, da so nadzorniki za člana revizijske komisije nadzornega sveta imenovali Aleksandra Mervarja sicer namestnik direktorja Elesa, za člana akreditacijske komisije nadzornega sveta pa Staneta Seničarja prihaja iz DeSUS-ove kvote. Podpredsednik nadzornega sveta ostaja Aldo Ternovec. Čeprav so se v javnosti pojavile špekulacije, ali bo menjavi nadzornikov sledila tudi menjava uprave Kada, ki jo sestavljata predsednik uprave Bachtiar Djalil in članica uprave Anja Strojin Štampar, se to danes ni zgodilo. Bo Jankoviću uspel preboj v Kad? Spletni portal finance.si piše, da naj bi si Lozej na mestu prvega moža Kada sicer želel nekoga blizu Pozitivne Slovenije. Odločitev sicer ostaja v znamenju prihajajočega kongresa PS-ja in dejstva, da usoda ustanovitelja stranke Zorana Jankovića še ni znana. Ta sicer že dalj časa javno navija, da bi se na mestu predsednice uprave Soda znašla direktorica Javnega holdinga Ljubljana Zdenka Grozde. Skupščina Kada je sicer prejšnj teden odpoklicala dosedanja nadzornika Janija Kavtičnika in Jožeta Jurkoviča ter za člane nadzornega sveta za štiriletni mandat imenovala Lozeja, Mervarja in Seničarja, ki so vsi trije tudi člani nadzornega sveta Soda. Druga polovica šestčlanskega nadzornega sveta je ostala nespremenjena. Poleg tega je nadzorni svet Kada obravnaval tudi poročilo o upravljavskih aktivnostih v Perutnini Ptuj in upravi predlagal, naj nadaljuje potrebne aktivnosti za zaščito Kadovega premoženja.", "title": "Lozej bo poleg Sodovih vodil še Kadove nadzornike", "keywords": "Gospodarstvo", "lang": "slovenian"}
{"body": "Delnice Hrvaških telekomunikacij so uvrščene na Zagrebško in londonsko borzo. Vrednost delnic je poskočila za dobro polovico. Delnice Hrvaških telekomunikacij T-HT so uvrščene na Zagrebško inlondonsko borzo. Vrednost delnic, ki so jih hrvaški državljani lahkokupili za 36 evrov, je poskočila. Delnice T-HT je vpisalo več kot 350.000 hrvaških državljanov, ki so večinoma kupili največji prednostni paket v vrednosti 17.860 kun 2450 evrov. Sicer pa se je pri osrednji depozitni agenciji SDA v četrtek, prvega dne registracije delničarjev, vpisalo približno 20.000 delničarjev, ki so danes z odprtjem borze lahko prodajali delnice T-HT. Hrvaške telekomunikacije T-HT so eno najbolj dobičkonosnih podjetij na Hrvaškem. Promet z njihovimi delnicami, ki so bile danes uvrščene na londonsko in Zagrebško borzo, so z velikim zanimanjem spremljali hrvaški državljani, ki so imeli pravico do prednostnega nakupa delnic T-HT po 36 evrov za delnico. Prvi posel na Zagrebški borzi je bil opravljen po ceni 55 evrov, kar je za 51 odstotkov več od začetne cene. Cena delnice T-HT se je v prvih dveh urah prometa gibala med 52 in 57 evri za delnico. Nekateri delničarji so sicer zahtevali 85 evrov za delnico, vendar pa so kupci ponujali tudi le po 43 evrov. V prvih dveh urah je z delnicami T-HT sicer bilo skorajda 1,5 milijona evrov prometa. Začetni naval Na začetku trgovanja so na Zagrebški borzi zabeležili velik naval, zaradi velikega števila posameznih zahtev delničarjev, ampak je sistem borze stabilen, ker smo se dobro pripravili, je izjavil tiskovni predstavnik borze Željko Kardum. Na londonski borzi so se cene delnic T-HT do 12. ure gibale med 70 in 75 ameriškimi dolarji, v prometu borze pa je bilo 1,3 milijona delnic. Dodal je, da so aktivne tudi ostale likvidne delnice, ter poudaril da je indeks Crobex danes zabeležil rekordno vrednost v višini 5208 točk. Ocenil, je da bodo delnice T-HT vključene v Crobex čez približno mesec dni.", "title": "Delnice T-HT poskočile", "keywords": "telekom;tht;hrvaška;hrvatske;telekomunikacije;hrvaške;delnice;delnoca;borza", "lang": "slovenian"}
{"body": "Upad prodaje načel jedro družbe Tovarna nogavic Polzela bo zaradi racionalizacije odpustila sto delavcev. 16 jih je odpoved delovnega razmerja že prejelo. Tovarno je močno prizadel upad prodaje na vseh trgih. Tovarna je leto 2011 sklenila z 1,2 milijoni evrov izgube, medtem ko so prihodki znašali okoli 12 milijonov evrov. Direktorica družbe Karmen Dvorjak je dejala, da bodo odpuščanja potekala v skladu z delovnopravno zakonodajo ob pripravi programa za presežne delavce in ob posvetovanju s sindikati. Prodaja pada, cene surovin rastejo Direktorica je opuščanja napovedala že januarja, ko je pojasnila, da je tovarno močno vplival upad prodaje in s tem zmanjšanje prihodkov, medtem ko so se cene surovin, ki jih potrebujejo za svoje izdelke začele zviševati. Dvorjakova meni, da tovarni ne preostane drugega, kot da skuša povečati prodajo izdelkov z dodano vrednostjo in izvede temeljito prenovo podjetja. V zelo kratkem času moramo temeljito zmanjšati vse stroške in seveda stroške dela, ki že presegajo 50 odstotkov vseh stroškov, je pojasnila direktorica Polzele. V skladu z novim strateškim načrtom se bo tovarna preusmerila v prodajo izdelkov višjega cenovnega razreda. Dvorjakova je napovedala, da bodo v tovarni pripravili program dodatnih izdelkov različnih cenovnih razredov tako pod lastno kot tujimi blagovnimi znamkami. Mrežo dobaviteljev naj bi zato še razširili.", "title": "V tovarni nogavic Polzela na cesto sto delavcev", "keywords": "Gospodarstvo", "lang": "slovenian"}
{"body": "Pariz/Frankfurt/London - Borze po Evropi so v začetnem delu današnjega trgovanja beležile padce. Tečaji so se zaenkrat najbolj znižali v Frankfurtu, kjer je indeks DAX izgubil okoli 1,2 odstotka, ter na Dunaju in v Parizu. Indeks DAX na borzi v Franfurtu se je do okoli 10.30 znižal za 1,22 odstotka na okoli 5186 točk. Indeks ATX na dunajski borzi je izgubil 1,07 odstotka in bil na ravni 2333 točk, indeks CAC 40 na pariški borzi se je znižal za 0,97 odstotka na okoli 3417 točk, indeks FTSE 100 na londonski borzi pa za 0,94 odstotka na raven 4642 točk. Milanski indeks FTSE Italia All-Share je padel za 1,46 odstotka na okoli 21.402 točki. V Evropi se nadaljuje trend z azijskih borz, kjer so tečaji danes precej izgubili. Šanghajski indeks je izgubil 4,3 odstotka, tokijski indeks Nikkei 0,79 odstotka, hongkonški Hang Seng 1,9 odstotka, južnokorejski Kospi 0,3 odstotka, indijski Sensex pa dva odstotka.", "title": "Evropske borze v rdečem", "keywords": "gospodarstvo;ekonomija", "lang": "slovenian"}
{"body": "Ljubljana - Iz Infond Holdinga, ki je preko verige podjetij v večinski lasti Boška Šrota, so danes preko spletnih strani Ljubljanske borze sporočili, da pri oblikovanju novega nadzornega sveta Mercatorja \"ne obstajajo nikakršni razlogi za takšno naglico, ki meji že na paniko.\" Za hiter sklic skupščine po mnenju Infond Holdinga ni nobene potrebe, saj je sedanju nadzorni svet Mercatorja operativen do konca oktobra. Mercatorjev argument za nujno takojšnje oblikovanje volilnega predloga so označili za zavajajoč, saj kot so sporočili, njihov volilni predlog ne zagotavlja ustrezne zastopanosti vseh skupin delničarjev. Infond Holdingu in Pivovarni Laško namreč tudi na letošnji skupščini grozi, dne bosta imela glasovalnih pravic. Direktor Infond Holdinga Matjaž Rutar se strinja, da bi se z oblikovanjem predloga za nove nadzornike po hitrem postopku povečala možnost za izvoljivost predloga. Meni pa, \"da se s takim postopkom zlorablja tako imenovano specifično situacijo lastnika\".", "title": "Infond Holding: Ni potrebe za tako hiter sklic skupščine Mercatorja", "keywords": "gospodarstvo;ekonomija", "lang": "slovenian"}
{"body": "V Sloveniji letna inflacija pod povprečjem EU-ja Oktobra je bila inflacija v Sloveniji 0,7-odstotna. Na letni ravni so se cene zvišale za 2,7 odstotka. Ta mesec so se cene življenjskih potrebščin v povprečju zvišale za 0,7 odstotka. Skupna letošnja rast cen je bila 2,3-odstotna, medtem ko je bila v enakem obdobju lani 1,5-odstotna. K oktobrski inflaciji so največ prispevale višje cene obleke in obutve, ki so bile kar 10,4 odstotka višje kot mesec prej. Podražili so se tudi tobačni izdelki, sadje ter gorivo in energija. To je več, kot smo pričakovali ob jesenski napovedi inflacije, saj so k mesečni inflaciji prispevale kar 0,8 odstotne točke. To pa je dvakrat toliko, kot je znašalo povprečje v oktobrih v zadnjih desetih let, so o podražitvah oblačil dejali na Uradu za makroekonomske analize in razvoj. Mesečna rast cen, merjena s harmoniziranim indeksom cen življenjskih potrebščin, je bila oktobra 0,8-odstotna. Letna rast cen je bila 2,9-odstotna, povprečna 12-mesečna rast cen pa dvoodstotna. Najbolj se dražita hrana in pijača Najvišjo letno rast imajo cene hrane in brezalkoholnih pijač v povprečju za 5,6 %. Sledijo cene stanovanj za 5,5 %, alkoholne pijače in tobak za 4,8 %, raznovrstno blago in storitve za 2,4 %, obleka in obutev za 2.0 % ter gostinske in nastanitvene storitve prav tako za 2,0 %, prevoz za 1,9 %, stanovanjska oprema za 1,8 % in izobraževanje prav tako za 1,8 % ter zdravje za 0,5 %. Znižanje cen na letni ravni smo zabeležili v skupinah komunikacije za 1,8 % ter rekreacija in kultura za 0,3 %. V Sloveniji letna inflacija pod povprečjem EU-ja Letna stopnja inflacije v državah članicah Evropske monetarne unije je bila septembra 2011 v povprečju 3,0-odstotna v avgustu 2,5-odstotna, v državah članicah Evropske unije pa 3,3-odstotna v avgustu 2,9-odstotna. Najnižja je bila na Irskem, 1,3-odstotna, najvišja v Estoniji, 5,4-odstotna. V Sloveniji je bila 2,3-odstotna.", "title": "Tudi oktobra so se cene zvišale. Inflacija je 0,7-odstotna", "keywords": "Gospodarstvo", "lang": "slovenian"}
{"body": "Stavkajoči delavci MTB bodo o usodi podjetja izvedeli šele v torek. Vodstvo podjetja se namreč še vedno pogaja s predstavniki bank, zato še ni znano, kakšna bo prihodnost. Okoli 120 zaposlenih v mariborskem MTB, ki stavkajo že teden dni, tudi danes v nasprotju z obljubami ne bo izvedelo, kakšna usoda jih čaka. Kot je povedala Breda Črnčec iz Zveze svobodnih sindikatov Slovenije, jih je vodstvo podjetja danes znova obvestilo, da se še vedno pogajajo z bankami, usoda podjetja pa naj bi bila znana v torek. Delavci MTB še čakajo januarske plače simbolična fotografija. Čeprav je bila za danes napovedana skupščina omenjenega mariborskega gradbinca, po kateri naj bi lastnik družbe Blaž Mlinarič in direktor podjetja Viktor Lednik zaposlenim razložila, ali podjetje še ima prihodnost, pa se to ne bo zgodilo. Tudi danes so znova povedali le, da še vedno potekajo intenzivni pogovori z bankami, je dejala. Delavci MTB, ki je bil lani v prisilni poravnavi, s težavami pri izplačilih plač pa se ukvarja že vse od lanskega septembra, še vedno čakajo na polovico januarske plače skupaj s poplačili posojil in stroški za prevoz na delo. Stavkajoči delavci so sicer že ob začetku stavke napovedali, da od vodstva pričakujejo, da bo predlagalo stečaj, če podjetje do danes ne bo nakazalo zahtevanih izplačil. Kot kaže, bodo morali počakati vsaj še en dan, saj naj bi jim vodstvo podjetja svojo odločitev pojasnilo v torek zjutraj. S stečajem bi dokončno propadel še eden od mariborskih gradbincev. Že konec januarja je bil stečaj uveden v družbi Stavbar Gradnje, kjer je delo izgubilo okoli 130 ljudi, konec februarja pa je enaka usoda doletela tudi CPM s 670 zaposlenimi. Da slika v mariborskem gospodarstvu ni rožnata niti v drugih branžah, pa je dokazal še začetek stečajnega postopka v Tovarni vozil Maribor TVM, od koder se bo moralo na zavod za zaposlovanje prijaviti še okoli 140 ljudi.", "title": "Usoda MTB še ni znana", "keywords": "mtb;breda;črnčec;plača;delavec;usoda;sindikat;zveza;svobodnih;sindikatov;slovenije;ZSSS;blaž;mlinarič;viktor;lednik", "lang": "slovenian"}
{"body": "Glede na kolektivno pogodbo bi po mnenju sindikata žerjavistov in pristaniških delavcev Luke Koper delavcem pripadala 13. plača, uprava pa pravi, da si sindikata napačno tolmačita pogodbo. Sindikata žerjavistov in pristaniških delavcev v Luki Koper sta prepričana, da bi uprava zaposlenim morala izplačati 13. plačo. V upravi pa zahteve zavračajo kot neutemeljene. Luka Koper je po besedah uprave od januarja do oktobra ustvarila 54 milijonov evrov oziroma 94 odstotkov načrtovane dodane vrednosti, zato pogojev za izplačilo 13. plače ni. Zaposleni niso krivi za poslovne rezultate družbe, pa je dejal predsednik Sindikata pristaniških delavcev Slovenije Pavel Lokovšek. Luka Koper ima po besedah Lokovška iz osnovne dejavnosti pozitivne rezultate, manj bleščeč skupni rezultat pa je predvsem posledica dela prejšnje uprave pod vodstvom Roberta Časarja. Uprava določila kolektivne pogodbe, ki urejajo izplačevanje 13. plače, tolmači enostransko, je prepričan Lokovšek. Po mnenju sindikatov naj bi se 13. plača namreč izplačala v višini dejansko dosežene načrtovane dodane vrednosti. Ker je Luka Koper v obdobju od januarja do septembra dosegla 94 odstotkov načrtovane dodane vrednosti, naj bi bili zaposleni upravičeni do 13. plače v višini 94 odstotkov povprečne plače, menita sindikata. V upravi Luke Koper na čelu s predsednikom Gregorjem Veselkom poudarjajo, da kolektivno pogodbo napačno tolmačita sindikata, ki hote ali nehote zavajata svoje članstvo z namenom pritiska na upravo. Če bi bilo res, kar trdita, potem bi morali izplačati 13. plačo, tudi če bi Luka Koper poslovala z izgubo, še poudarjajo v upravi. Foto Luka Koper Ker pretovor v pristanišču zadnje tri mesece narašča, poleg tega pa se v upravi zavedajo, da so novoletni prazniki običajno povezani s povečanimi izdatki, so pri izplačilu novembrskih plač vsem, ki imajo sklenjeno pogodbo o zaposlitvi po kolektivni pogodbi, izplačali t. i. gospodarnost v višini 45 odstotkov povprečne plače. Sindikata se z izplačilom gospodarnosti ne strinjata, saj po njunem mnenju ta delavcem tako ali tako pripada . Kot še poudarja Lokovšek, so do izplačila gospodarnosti upravičeni le tisti, ki so letos v Luki Koper dejansko delali, ne prejmejo pa je denimo delavci ne bolniškem dopustu. V danih poslovnih razmerah je izplačilo gospodarnosti edina možnost, pojasnjuje uprava. Kot še navaja, bodo poslovni rezultati letošnjega leta bistveno slabši od lanskih. Zaradi prevrednotenja nekaterih naložb nam celo grozi čista izguba. Zato je obvladovanje stroškov nujen pogoj za zagotavljanje dolgoročne uspešnosti poslovanja, še piše uprava. Sindikata bosta glede izplačila 13. plače zato zahtevala pogajanja. Kot pravi Lokovšek, imata v primeru, da volje za pogovore ne bi bilo , možnost, da zadevo zaostrita , vendar pa želita z upravo doseči dogovor. Uprava za rešitev nesporazuma glede tolmačenja kolektivne pogodbe predlaga arbitražo. Če se bi izkazalo, da imata pri tolmačenju kolektivne pogodbe prav vodstvi sindikatov, bo uprava nemudoma izpolnila svojo obveznost, še obljublja uprava Luke Koper.", "title": "'Glede izplačila 13. plače bomo zahtevali pogajanja'", "keywords": "luka;koper;sindikat;plača;uprava;13;pristaniški;delavec;žerjavist", "lang": "slovenian"}
{"body": "ATVP je začela preverjati, ali so banke, ko so Bošku Šrotu zasegle delnice Pivovarne Laško in Mercatorja, delovale usklajeno. Banke ali ne komentirajo ali niso seznanjene. NLB Agencija za trg vrednostnih papirjev ATVP je začela preverjati, ali so banke med zasegom delnic Infond Holdingu, ki je bil preko povezanih družb v večinski lasti Boška Šrota, delovale usklajeno, poroča današnji Dnevnik. Kot smo že poročali, je osem bank lani Infond Holdingu zaradi neporavnanih dolgov zaplenilo 51 odstotkov Pivovarne Laško in 24,4 odstotka Mercatorja. Med njimi so bile NLB, Banka Celje, Banka Koper, Gorenjska banka, Nova KBM, Probanka, Abanka Vipa in Hypo Banka. Največji delež 23,5 odstotka Pivovarne Laško in 10,8 odstotka Mercatorja je zasegla NLB. Usklajeno delovanje bank naj bi poleg sočasnega zasega dokazoval tudi dogovor med vodstvi treh domačih bank glede dividendne politike v Mercatorju. Poleg tega pa tudi glasovanje bank na lanski skupščini Pivovarne Laško, še piše Dnevnik. Če bi ATVP ugotovila, da so banke delovale usklajeno, bi banke morale bodisi deleže odprodati ali pa objaviti prevzemno ponudbo za obe družbi. Če bi Infond Holding zaradi ugotovljene usklajenosti tožil banke, pa bi načeloma lahko dosegel tudi ničnost prodaje delnic, ki bi tako prišle nazaj v njegovo last. z Banke Celje, NLB in NKBM so odgovorili, da zadeve ne komentirajo. V NKBM so tako zapisali, da v skladu z veljavno sodno prakso in dobrimi poslovnimi običaji nedokončanih postopkov regulatorja ne morejo podrobneje komentirati, iz NLB pa so sporočili, da uvedbe postopkov oz. postopkov, ki so v teku, ne komentirajo. V Probanki so medtem poudarili, da so glede tega zavezani k molčečnosti, v Abanki in Gorenjski banki pa o omenjenih postopkih ATVP niso seznanjeni.", "title": "So banke delovale usklajeno glede Šrota?", "keywords": "banke;atvp;agencija;trg;vrednostnih;papirjev;žugelj;infond;holding;postopek;delnica;prodaja", "lang": "slovenian"}
{"body": "Manj denarja za naložbe Skupina Telekom Slovenije je v prvih devetih mesecih tega leta presegla načrte in ustvarila 37,7 milijona evrov dobička, kar je več kot v istem lanskem obdobju. Devetmesečni poslovni rezultati kažejo prve učinke združitev družb Telekoma Slovenije in Mobitela ter predtem tudi Planeta 9 in Najdi, pravijo v upravi in dodajajo, da je bilo združevanje nujno zaradi dolgoročnih tržnih ciljev. Poslovni prihodki so se v primerjavi z istim lanskim obdobjem znižali za dva odstotka, na 621,4 milijona evrov. Na to se je skupina odzvala s še hitrejšim zniževanjem stroškov poslovanja, ki so bili za šest odstotkov oziroma za 38,8 milijona evrov nižji kot v istem lanskem obdobju. Poudarjajo, da se poslovni prihodki zmanjšujejo pri vseh večjih prvotnih evropskih operaterjih, saj je na trgu huda konkurenca. Manj denarja za naložbe Naložbena dejavnost skupine se je v tretjem trimesečju nekoliko okrepila, tako da so v devetih mesecih za naložbe porabili skoraj 50 milijonov evrov, od tega 35 milijonov v matični družbi Telekom Slovenije. Vseeno pa v primerjavi z istim obdobjem lani to pomeni skoraj 30-odstotno zmanjšanje. Predsednik Telekomove uprave Ivica Kranjčević je pojasnil, da vlagajo premišljeno oziroma toliko, kolikor jim dopušča prosti denarni tok, ter v stvari, ki prinašajo pravi donos. Ker na trgu vidijo tudi nekatere priložnosti, pa razmišljajo o 20-odstotnem zvišanju naložb v prihodnjem letu. Zmanjšujejo število zaposlenih Konec septembra je bilo v celotni skupini 4.790 zaposlenih, kar je za štiri odstotke manj kot pred enim letom. Znotraj tega se je število zaposlenih v Telekomu Slovenije zmanjšalo za tri odstotke, na 2.777. Rezultati kažejo pravilno usmeritev uprave Poročilo je v sredo obravnaval in potrdil tudi nadzorni svet Telekoma Slovenije. Predsednik Tomaž Berginc je poudaril, da so devetmesečni poslovni rezultati spodbudni in potrjujejo pravilnost usmeritev te uprave. Prepričan pa je, da ima Telekom Slovenije še veliko notranjih rezerv, ki jih lahko izkoristi. Pri tem mislim zlasti na prenovo poslovnih procesov in nadaljnje ukrepe za zmanjševanje vseh vrst stroškov. Vsekakor se s tem postopoma postavljajo temelji za povečevanje prihodkov in pogumnejši razvoj v prihodnje, je dejal.", "title": "Skupina Telekom po združitvi povečuje dobiček", "keywords": "telekom", "lang": "slovenian"}
{"body": "Slabša ocena pri polovici od desetih svoboščin Slovenija je na lestvici ekonomske svobode zdrsnila za tri mesta. Med 184 državami je zasedla 69. mesto. Slovenija si je po raziskavi ameriške ustanove Heritage Foundation in časopisa Wall Street Journal letos za ekonomsko svobodo prislužila oceno 62,9 točke, s čimer se je uvrstila tik za Portugalsko in pred Južnoafriško republiko. V Evropi se je med 43 državami uvrstila na 32. mesto. Njena ocena je nad svetovnim povprečjem, ki je pri 59,5 točke, a pod regionalnim, ki je pri 66,1 točke. Slabša ocena pri polovici od 10 svoboščin Lani je naša država zbrala 64,6 točke, s čimer se je uvrstila na 66. mesto na lestvici. Pri Heritage Foundation pravijo, da se je letos ocena poslabšala pri polovici od 10 ocenjenih ekonomskih svoboščin, največji pa je bil padec pri oceni porabe države. Pri presojanju sicer upoštevajo odprtost trga, učinkovitost nadzora, vladavino prava in omejevanje vmešavanja države. Težava ostaja korupcija Vlada je po njihovih besedah pri uvajanju strukturnih reform v Sloveniji le delno uspešna, gospodarsko dinamiko pa zavira institucionalna šibkost, ki spodkopava obete dolgoročnega gospodarskega razvoja. Še posebej neučinkovit in ranljiv za politično vmešavanje ostaja sodni sistem, poudarjajo v Heritage Foundation. Korupcija, ki je zaznana kot široko razširjena, ostaja težava, pišejo in izpostavljajo tudi pomanjkljivo zaščito intelektualne lastnine. Postopki trajajo predolgo Čeprav zagon poslovanja v Sloveniji traja le šest dni, pa nato pridobitev potrebnih dovoljenj traja skoraj 200 dni. Trg dela zato ostaja ujetnik toge zakonodaje. Slovenija uživa precej visoko stopnjo svobode trgovanja, saj so njene tarife precej nizke, še pravijo v ustanovi, a pozitivne učinke te svobode spodkopava pomanjkanje napredka pri reformah na drugih področjih, ki so kritična za vzdrževanje odprtega trga na področju financiranja in investicij . Največ svobode je v Hongkongu Prvo mesto na letošnji lestvici zaseda Hongkong, ki je zbral 89,9 točke, kar je 0,2 točke več kot lani. Sledijo Singapur, Avstralija, Nova Zelandija in Švica. Sledi skupina držav, za katere velja, da so večinoma ekonomsko svobodne, medtem ko se Slovenija uvršča v skupno držav z zmerno ekonomsko svobodo. Zadnje mesto na lestvici zaseda Severna Koreja, ki je zbrala eno točko, pred njo pa sta Zimbabve in Kuba.", "title": "Na lestvici ekonomske svobode je Slovenija zdrsnila", "keywords": "Gospodarstvo", "lang": "slovenian"}
{"body": "Šentjur - Družba Alpos, ki je od avgusta v postopku prisilne poravnave, je v lanskem letu zabeležila le še 7,7 milijona evrov čistih prihodkov od prodaje, kar je skoraj petkrat manj kot v letu 2009. Šentjurska družba je tako lani ustvarila kar za 50 milijonov evrov izgube in jo v bilanci skupaj s tisto iz leta 2009 povišala že na 62 milijonov evrov. Usoda omenjenega podjetja pa je še naprej negotova, saj v uspešnost prisilne poravnave ne verjame niti prisilni upravitelj Andrej Marinc. Ta je sicer na zadnjem naroku na celjskem okrožnem sodišču umaknil ugovor proti vodenju prisilne poravnave, vendar pod pogojem, da bo sklep sodišča o soglasju k pogodbi o ravnanju upnikov v postopku prisilne poravnave postal pravnomočen. Banke upnice so namreč ta mesec, potem ko je Hypo Alpe Adria bank umaknila predlog za stečaj Alposove hčerinske družbe v srbskem Aleksincu, podpisale sporazum, s katerim bo Alpos pridobil 15 milijonov evrov sredstev. Omenjena sredstva Alpos nujno potrebuje za vzpostavitev normalne proizvodnje v cevarni, ki je osrednji proizvodni program. Skladno s sklenjeno pogodbo je takrat odstopila celotna dosedanja uprava Alposa, ki jo je vodil Mirjan Bevc. Vodenje Alposa je prevzel dosedanji prokurist družbe Ljubo Osovnikar, ki je tudi podal predlog sodišču za začasno imenovanje novega nadzornega sveta. Začasni nadzorni svet pa naj bi svojo funkcijo opravljal do prve skupščine delničarjev.", "title": "Šentjurska družba Alpos lani s kar 50 milijoni evrov izgube", "keywords": "gospodarstvo;ekonomija", "lang": "slovenian"}
{"body": "Nova Gorica - Preko 700 zaposlenih v skupini Mip naj bi danes dobilo februarsko plačo, a je to, kot je v ponedeljek priznal koordinator skupine Mip Vojteh Volk, malo verjetno. Če plače ne bo, bodo zaposleni lahko odpovedali delovno razmerje po krivdi delodajalca, je povedal predsednik Sindikata kmetijske in živilske industrije Slovenije Srečko Čater. Zaposleni v skupini Mip še vedno čakajo na januarsko plačo in če ne bo bistvenih sprememb, tudi februarske ne bo, je v ponedeljek novinarjem priznal Volk. Ker so v Mipu osebni dohodki že prej zamujali en mesec, so zaposleni že tri mesece brez plače, je pojasnil Čater. Po zakonu lahko v tem primeru delavec iz krivdnih razlogov delodajalca odpove delovno razmerje in se odloči za tožbo, tako pa je tudi upravičen do nadomestila na zavodu za zaposlovanje, je poudaril. Enaka pojasnila bo na popoldanskem zboru delavcev predstavil tudi zaposlenim v družbi Mip, saj želijo v sindikatu, če plače ne bo, zaščititi delavce. Če plač ne bo, bo sindikat v imenu tistih, ki bodo podpisali pooblastilo, vložil tožbe zoper Mip. Če bo število tožb veliko, bi to lahko pomenilo tudi stečaj Mipa, je poudaril Čater. Od skupno prek 700 zaposlenih v skupini Mip jih je po njegovih besedah okoli 80 odstotkov članov sindikata. O težki situaciji v podjetju naj bi danes razpravljal tudi nadzorni svet Mipa, katerega član je Čater. Kot je dejal, je o celotni zadevi, zlasti težkem položaju zaposlenih, saj sta v nekaterih družinah v Mipu zaposlena oba starša, obvestil vlado ter kmetijsko in gospodarsko ministrstvo. Družba Mip lahko zaprosi za državno pomoč v obliki poroštva države za najete kredite, a ker gre po določilih zakonodaje za veliko gospodarsko družbo, mora Slovenija pred dodelitvijo pomoči za mnenje zaprositi tudi Evropsko komisijo, so povedali na ministrstvu za gospodarstvo. Pri tem mora med drugim biti Mipov program donosen, proizvodi imeti tržišče, pomoč mora Mipu zagotoviti dolgoročno preživetje, hkrati pa ne sme rušiti enotnega trga, so še pojasnili na ministrstvu. Država je pripravljena bankam upnicam Mipa podeliti poroštvo za sredstva, ki jih Mip potrebuje za zagon proizvodnje, pod pogojem, da banke spremenijo svoje terjatve v lastniške deleže in pridobijo ustrezno večino ter da se zamenja uprava, ki je podjetje pripeljala v nastali položaj s slabim vodenjem in izčrpavanjem podjetja z menedžerskim odkupom. Kot je znano, ima po besedah Volka skupina Mip - neupoštevajoč obresti - 71 milijonov evrov dolgov. Bankam upnicam, ki so združene v konzorciju pod vodstvom Abanke Vipa, zato vodstvo Mipa predlaga konverzijo dolga v več kot 75-odstotni lastniški delež, pripravljeno pa je tudi odstopiti. Uradne odločitve bank še ni, po poročanju medijev pa naj bi bile lastniškemu vstopu v Mip naklonjene. Mip se že dalj časa srečuje z likvidnostnimi težavami, zato so mu v zadnjem obdobju družbi za krajši čas odklopili vodo in dvakrat elektriko, grozil pa je tudi odklop plina. Ker v skupini proizvodnja stoji, imajo po Volkovih besedah milijon evrov stroškov mesečno. Za nadaljevanje proizvodnje bi v skupini potrebovali 12 milijonov evrov v naslednjih treh mesecih, samo v družbi Mip pa do pet milijonov evrov.", "title": "Bodo delavci podjetja Mip danes dobili februarske plače?", "keywords": "gospodarstvo;ekonomija", "lang": "slovenian"}
{"body": "O ponudbi se morajo izreči vsi trije upravni odbori Pogajanja med prometnim ministrom in avtoprevozniki še zdaleč niso pri koncu, saj je še vedno mogoč protest. Na pogajanjih je beseda tekla o znižanju cestnin in popustu na ekološke motorje. Vlada ponuja 12,5-odstotno znižanje cestnin in 12,5-odstotni popust na bolj ekološke motorje. O ponudbi se bodo avtoprevozniki izrekli v tednu dni. Za razmislek so se odločili, saj so njihove želje drugačne - želijo, da je tako znižanje cestnin kot popust na ekološke motorje 15-odstoten. O ponudbi vlade - ta po Vlačičevih besedah ne bo več višja - se morajo zdaj izreči upravni odbori avtoprevozniške zbornice in avtoprevozniška odbora obrtno-podjetniške ter gospodarske zbornice. Odločanje o morebitnem zaostrovanju Po besedah prevoznikov pri Obrtno-podjetniški zbornici Slovenije Bojana Pečka, se bodo odločili o morebitnem zaostrovanju, tudi zaporah. Kot je pojasnil, so namreč nekateri avtoprevozniki protestom in zaporam bolj naklonjeni. Pečnik je tudi dejal, da niso dosegli napredka pri pogajanjih za omejevanje nelojalne konkurence tujih avtoprevoznikov, pa tudi o omejevanju prometa po cestah in sankcioniranju avtoprevoznikov s strani policije. Avtoprevozniki se namreč zavzemajo za racionalizacijo režima, ki prepoveduje vožnjo po krajevnih cestah, poleg tega pa si želijo, da policisti ne bi ustavljali le slovenskih voznikov tovornjakov, medtem ko naj bi tujce pustili pri miru.", "title": "Avtoprevoznikom teden dni razmisleka", "keywords": "Gospodarstvo", "lang": "slovenian"}
{"body": "Država pred prejemom drugega paketa pomoči 130 milijard evrov Nemški predlog, da bi imela EU možnost veta na grške odločitve o sprejemu njenih davkov in porabe, je močno razjezil grške uradnike. Evropski komisar za proračun in finančno načrtovanje Janusz Lewandowski bi tako imel možnost veta na sprejem morebitnih ukrepov glede grškega proračuna, če ta ne bi bil v skladu s cilji, ki so jim jih zastavili mednarodni upniki. Grčija bi se morala tudi zavezati k odplačilu dolga, preden bi se znova zadolžila. Grška vlada namreč vztraja pri ohranitvi nadzora nad svojim proračunom. A če bo Grčija hotela prejeti nov paket evropske pomoči, ne bo imela veliko izbire. Če ne drugega, mora čim prej z zasebnimi upniki sprejeti dogovor o odpisu dolga. Le na ta način bo dobila naslednji obrok posojila, ki ga potrebuje za odplačilo obveznic, ki zapadejo marca. Če Grčija ne bo mogla poplačati dolgov, bodo Atene prisiljene v nenadzorovani stečaj. Zasebni upniki naj bi tako dobili 50 odstotkov nominalne vrednosti grških obveznic, namreč v zameno za denarno izplačilo in nove obveznice. Takšna zamenjava bi Grčijo olajšala za 100 milijard evrov od skupno 350 milijard dolga. Grčija je obljubila, da bo v zameno za prvi paket denarne pomoči ostro zarezala v javno porabo, kar bi morala storiti z zmanjšanjem pokojnin in plač v javnem sektorju. Država še do konca lanskega leta tega ni storila, zaradi česar se njen proračunski primanjkljaj v letu 2011 še zvišal.", "title": "Grčija zavrnila evropski nadzor svojega proračuna", "keywords": "Gospodarstvo;Evropska unija", "lang": "slovenian"}
{"body": "Po neuradnih podatkih naj bi Lesna Tip s švedskim koncernom Ikeo podpisala pismo o nameri. Direktor Ranc o tem ne želi govoriti. Podjetje Lesna - Tovarna ivernih plošč Tip iz Šentjanža pri Dravogradu, ki je del skupine Prevent Global, v letošnjem letu nadaljuje z občutno rastjo proizvodnje. Kot je povedal direktor družbe Danilo Anton Ranc, v letu 2007 pričakujejo skoraj 50-odstotno povečanje proizvodnje, z 38 milijoni evrov prodaje pa 60-odstotno povečanje prometa glede na leto poprej. Po njegovih besedah bo rast dobička v skladu s preteklimi leti okoli 20-odstotna. Ranc je dodal, da je Lesno Tip pred usodo, kakršno so doživela mnoga druga sorodna slovenska podjetja, rešila prav vključitev v skupino Prevent, saj so njihovi lastniki kazali veliko razumevanja za nujne investicije in posodobitev proizvodnje. Med najpomembnejše investicije je prvi mož podjetja uvrstil zlasti naložbo v kontinuirano stiskalnico, ki bo dokončno zaključena letos in je bila skupaj vredna 18,3 milijona evrov. Po njegovih besedah bo omenjena pridobitev še povečala rast proizvodnje in bo imela pomembne sinergijske učinke za celotno lesno industrijo znotraj skupine. Ali bo Ikea kupila Lesno Tip direktor Ranc ni želel komentirati O Preventovi načrtovani prodaji podjetja pa Ranc ni želel govoriti, saj naj bi to bila po njegovem stvar lastnikov. Direktor ni želel povedati niti tega, kako uprava družbe gleda na omenjene načrte Preventa, dejal je le, da nima nič proti, če bi sedanji lastniki to ostali še naprej. Nekaj malega je v tej zvezi povedala le tiskovna predstavnica skupine Prevent Monika Žvikart, ki je potrdila, da se Prevent osredotoča nazaj na avtomobilsko industrijo, zato se o prodaji Lesne Tip pogovarjajo z različnimi potencialnimi kupci. Kot je dejala, so z enim od poslovnih partnerjev, po neuradnih podatkih gre za švedski koncern Ikea, podpisali pismo o nameri, v katerem je med drugim zapisano, da se v času pogovorov z njimi ne bodo pogovarjali z drugimi potencialnimi partnerji. Sicer pa je Žvikartova za 24ur.com povedala, da na novinarski konferenci ni bilo govora o podaji podjetja. Zaenkrat ni še ničesar odločeno, ko pa bo, bomo javnost o tem pravočasno obvestili, je zatrdila Žvikartova in dodala, da bi v primeru uspešnih pogovorov z aktualnim partnerjem lahko posel verjetno sklenili do sredine prihodnjega leta. Ob tem je zavrnila možnost, da bi morebitni kupec v prihodnje lahko tovarno zaprl in se tako znebil konkurence, saj je po njenem eden od ciljev prodaje nadaljnji razvoj podjetja in ne njegovo zaprtje . Tudi zato je boljše, da se tovarna proda nekomu, ki je še naprej pripravljen vlagati v podjetje in ga razvijati, je še dodala. Lani z dobičkom Sicer pa je Lesna Tip, ki zaposluje 191, skupaj s preostalima Preventovima lesnima obratoma Lesna Žaga in Proizvodnja vratnih kril in podbojev iz Pameč pa 325 delavcev, lani ustvarila okoli 700.000 evrov dobička ob prodaji v višini 23,8 milijona evrov. V prihodnjem letu po Rančevih besedah v družbi pričakujejo devetodstotno rast v proizvodnji ivernih plošč ter 23-odstotno rast prodaje, s čimer bi se približali 45 milijonom evrov samo na programu ivernih plošč, v celotni lesni skupini pa 54 milijonom evrov. Ranc je še dodal, da je Lesno Tip pred usodo, kakršno so doživela mnoga druga sorodna slovenska podjetja, rešila prav vključitev v skupino Prevent, saj so njihovi lastniki kazali veliko razumevanja za nujne investicije in posodobitev proizvodnje. Med najpomembnejše investicije je prvi mož podjetja uvrstil zlasti naložbo v kontinuirano stiskalnico, ki bo dokončno zaključena letos in je bila skupaj vredna 18,3 milijona evrov. Po njegovih besedah bo omenjena pridobitev še povečala rast proizvodnje in bo imela pomembne sinergijske učinke za celotno lesno industrijo znotraj skupine.", "title": "Lesna Tip kmalu Ikeina?", "keywords": "lesna;iverka;dravograd;industrija;ikea;prodaja;ranc;žvikart;dobiček;proizvodnja", "lang": "slovenian"}
{"body": "2009 skupina Hit končala z 28,3 milijona evrov izgube Predsednik nadzornega sveta Hita Matej Golob Matzele je ob koncu seje nadzornikov podal odstop tako z mesta predsednika kot tudi člana nadzornega sveta. Razlog za njegov odstop za zdaj ni znan. Že pred sejo pa je odstopno izjavo podal tudi Žarko Šuligoj, ki je v nadzornem svetu zastopal zaposlene. Svojo funkcijo je po izvolitvi novega sveta delavcev prepustil svojemu nasledniku. 2009 skupina Hit končala z 28,3 milijona evrov izgube Nadzorniki so sicer na seji sprejeli letno poročilo skupine Hit za leto 2009, seznanili pa so se tudi s predlogom rebalansa poslovnega načrta za letos. V letu 2009 je skupina Hit ustvarila 243,5 milijona evrov kosmatega donosa iz poslovanja, povečanega za davek od iger na srečo, od tega 201,7 milijona evrov bruto realizacije od iger na srečo in vstopnin v igralnice. Čista izguba skupine je znašala 28,3 milijona evrov. Tudi matična družba Hit je leto 2009 končala v rdečih številkah. Lani je dosegla 177,4 milijona evrov poslovnih prihodkov z vključenim davkom na igre in izstopnim DDV-jem, realizacija od iger na srečo je znašala 153,9 milijona evrov. Leto 2009 je končala s 44,2 milijona evrov izgube, kar je posledica nižjih prihodkov, rezultat pa so dodatno poslabšale tudi slabitve sredstev. Letos milijon evrov izgube Uprava družbe pa je nadzorni svet seznanila tudi z rezultati poslovanja matične družbe in odvisnih družb v prvih štirih mesecih letos. Bruto realizacija je dosegla 59,3 milijona evrov, kar je za 1,2 odstotka nad načrtom. Ob tem je ustvarila za milijon evrov izgube, kar predstavlja slabo tretjino planirane vrednosti. Ukrepi uprave morajo biti hitrejši Poleg poslovanja pa so nadzorniki pregledali tudi akcijski načrt uprave za zniževanje stroškov. Upravi so naložili hitrejše izpolnjevanje zastavljenih ciljev pri zniževanju stroškov dela, medtem ko je v veliki meri uspela znižati stroške različnih sponzorstev in donatorstev. Tu bo treba vložiti več napora za sklenitev sporazuma o znižanju plač s sindikatom igralniških delavcev. Mogoče tudi zmanjšanje števila zaposlenih - do 250 delavcev manj Uprava sama bo morala izbrati ukrepe za optimiziranje stroškov dela, vključno z morebitnim zmanjševanjem števila zaposlenih uprava namerava odpustiti do 250 delavcev. Posledice različnih ukrepov optimizacije stroškov dela bo nadzorni svet upošteval pri presoji realizacije plana družbe za leto 2010 in strategijo 2010-2012. Predlagana razrešnica vodstva za leto 2009 Nadzorni svet je sicer sprejel predlog uprave glede sklica skupščine družbe, soglašal s predlogom uprave o uporabi bilančnega dobička in z izborom družbe za revizorja za leto 2010, skupščini pa bo predlagal podelitev razrešnice upravi in nadzornemu svetu za leto 2009. Nadzorniki so se seznanili tudi s predhodnim pravnim mnenjem posebnega pooblaščenca skupščine glede možnosti vložitve odškodninskih tožb zoper člane prejšnjega poslovodstva.", "title": "Hit Odstopil prvi nadzornik Matej Golob Matzele", "keywords": "Gospodarstvo", "lang": "slovenian"}
{"body": "V krizi nastajajo ideje, za katere je težko reči, ali gre za norčevanje ali zgolj ponesrečen poskus. Direktor LTH je delavcem predlagal, naj tako kot t. i. tajkuni s posojili odkupijo tovarno.", "title": "Delavci - tajkuni", "keywords": "lth;kriza;norčevanje;delavec;poskus", "lang": "slovenian"}
{"body": "Janša napoveduje, da bo pritožbe zaradi poročila protikorupcijske komisije vložil še ta teden. \"Rušenje vlade se ne bo obrestovalo prav nikomur. Tisti, ki to počnejo, ne razumejo situacije, v kateri se je znašla Slovenija,\" je v pogovoru za Demokracijo poudaril predsednik vlade Janez Janša. Po njegovih besedah bi predvsem koalicijski partnerji morali razmisliti, kakšno odgovornost so prevzeli nase, ko so vstopili v koalicijo za izhod iz krize. \"Ustvarili smo pogoje za vnovični gospodarski preboj in uspešno spopadanje s krizo. Kaže, da so uspehi te vlade neznansko vznemirili ozadja, ki živijo od rent, privilegijev in monopolov,\" pravi Janša. Po njegovih besedah je več kot očitno, da po premikih v letu 2012, ki so bili na meji mogočega, želi nekdo preprečiti, da bi ta vlada pripeljala Slovenijo iz krize. \"Poročilo bo padlo\" Janša je prepričan, da bo poročilo protikorupcijske komisije \"na koncu padlo tako po vsebini kot pravno, če ustava v tej državi sploh še velja\". Po njegovih besedah je očitno, da je \"vnaprej pripravljen scenarij stekel in da je Virant njegov glavni vzvod na površini\". Glede pritožbe na upravno sodišče Janša napoveduje, da jo bo vložil še ta teden. \"Odprta so najosnovnejša vprašanja korektnega postopka, vendar bodo pritožbe kljub vsemu ta teden vložene. Usklajujemo še določene podrobnosti, v osnovi pa se večina stroke strinja, da velja poskusiti kljub Klemenčičevemu zatrjevanju, da je poročilo dokončno,\" pravi Janša. Če ne drugega, se bo po njegovih besedah razčistila očitna protiustavnost ravnanja komisije. Odgovarjal bo v DZ Janša poudarja, da nima nobenih težav s pojasnili o svojem premoženju: \"Prej ali slej bo razprava o tem v državnem zboru, po moje jo bo slovenska javnost pazljivo spremljala, in tam bom od točke do točke odgovoril na novinarske očitke korupcijske komisije.\" Kot pojasnjuje Janša, je doslej v življenju s plačami in z avtorskimi honorarji zaslužil najmanj okrog milijon evrov: \"Moje današnje že odplačano premoženje, če odštejem manjše dedovanje, je vredno približno štirikrat manj od mojih celotnih prihodkov. Kje je tu korupcijsko tveganje?\" Janša Komisiji za preprečevanje korupcije očita, da je ravnala proti svojim lastnim pravilom in ustavnopravnim okvirjem na neznan metodološki način in po svojih načelih proste presoje dokazov: \"Izročil sem jim vse pogodbe in podal vsa pojasnila, ki so jih zahtevali. Tudi takšna, ki jih po zakonu nimajo pravice zahtevati.\" Po Janševih besedah so bile v poskusih njegove politične diskreditacije izrabljene že praktično vse razpoložljive ustanove in organi v državi. Ob tem je premier in predsednik SDS spomnil na primera Depala vas in Patria: \"Patria se jim je sfižila, iz velikega poka zdaj nastaja dokazana velika blamaža. Zato se je zdaj pojavilo poročilo korupcijske komisije, na katerega pa naj ne bi bilo pritožbe, češ da je dokončno.\" Okrcal Pop TV in F571 V zvezi s protesti po državi pa Janša pravi, da nezadovoljstvo ljudi s stanjem razume, saj je razlogov za to veliko. Po njegovih besedah so pozivi ljudi k odstopu vlade legitimni, niso pa vsi protesti spontani. Eden glavnih organizatorjev oziroma spodbujevalcev je, tako Janša, Pop TV in F 571 nasploh, \"zato, da njihovi botri odvrnejo pozornost\". \"Eno so torej zahteve ljudi, ki so v težkem položaju in upravičeno zahtevajo, da Slovenija postane pravna in pravična država, drugo pa so politične kalkulacije ljudi, ki so jim ljudje na volitvah izrekli nezaupnico, zdaj pa se skušajo vrniti skozi stranska vrata,\" dodaja Janša.", "title": "Upravni spor bo sprožil še ta teden", "keywords": "Janez Janša;poročilo KPK", "lang": "slovenian"}
{"body": "Ajdovščina - Delničarji ajdovskega Fructala bodo na skupščini 25. maja odločali o prenosu delnic na glavnega delničarja, srbsko družbo Nectar, ki je 97,79-odstotni delež Fructala. Manjšinskim delničarjem bodo namenili 15,03 evra odpravnine na delnico. Kot je razvidno iz današnje objave skupščine v časniku Delo, se bodo delničarji na skupščini seznanili tudi z letnim poročilom za leto 2011, s poročilom nadzornikov o preveritvi in potrditvi letnega poročila za lani, s poročilom nadzornikov o preveritvi poročila poslovodstva o razmerjih z obvladujočo in njej povezanimi družbami. Odločali bodo tudi o uporabi bilančnega dobička, v višini 717.000 evrov, za katerega upava Fructala predlaga, da ostane nerazporejen. Nectar je lani za 35,3 milijona evrov od Pivovarne Union kupil 93,73-odstotni delež Fructala, sredi januarja pa je objavil prevzemno ponudbo še za ostale delnice te družbe. Na ponudbi je pridobil še 4,06-odstotni delež vseh delnic Fructala. Pivovarna Union je Fructal prodala zaradi visokih dolgov bankam. Pivovarna Laško, ki je lastnica tudi ljubljanske Pivovarne Union, Radenske, Dela in tudi Večera, se je s prodajo pri bankah razdolžila za 48 milijonov evrov. Nectarjev nakup Fructala so odobrili tudi varuhi konkurence v Srbiji, Sloveniji, Makedoniji, BiH in na Hrvaškem.", "title": "V Fructalu se obeta iztisnitev malih delničarjev", "keywords": "gospodarstvo;ekonomija", "lang": "slovenian"}
{"body": "Velenje - Savinjsko-šaleški gospodarstveniki so predsednika SDS Janeza Janšo opozorili na številne težave, s katerimi se srečujejo. Kot je povedal Janša, gospodarstvenike pestijo zlasti dolgi plačilni roki, plačilna nedisciplina in finančni krč. Ob tem je okrcal banke, da financirajo projekte, kot je ljubljanski stadion, podjetje pa težko pridejo do posojil. Predsednik SDS Janša je na današnji novinarski konferenci ob obisku SDS v regiji dejal, da je vlada napovedala številne ukrepe, vendar se gospodarske razmere ne izboljšujejo. Tako je konzorcij bank, v katerem je tudi državna Nova Ljubljanska banka (NLB), za projekt izgradnje nogometnega igrišča v Stožicah odobril 150 milijonov evrov posojil, medtem ko delodajalci, ki ustvarjajo delovna mesta in dodano vrednost, težko pridejo do posojil. Ob tem je ugotovil, da je očitno možno dobiti denar za nekatere projekte, kot je nogometno igrišče, čeprav prinaša malo delovnih mest. Če bo vlada nadaljevala s takšno prakso, bodo po Janševih napovedih v SDS razmislili o izredni seji v DZ. Sicer prvak SDS navaja, da Ljubljana potrebuje nogometno igrišče, vendar se pri tem sprašuje, če je to res prioriteta v času gospodarske recesije. Dodal je, da gospodarska kriza ni razlog, da se ne bi gradilo, prav nasprotno in pri tem izpostavil primer Poljske, ki se je krizi izognila z vlaganji v velike infrastrukturne projekte. Vodja poslanske skupine SDS Jože Tanko pa je v ospredje postavil pokrajinsko zakonodajo. Po njegovem mnenju vladajoča koalicija na tem področju ni naredila ničesar, čeprav je zagotavljala, da je to tudi njena prioriteta. Tanko je spomnil, da je SDS vložila paket pokrajinske zakonodaje oz. šest zakonov s tega področja, vendar je vlada vse njihove predloge zavrnila. Pahorjeva vlada nima težav le s pokrajinami, je prepričan Tanko, ampak tudi z razpisi za lokalne skupnosti. Eden večjih je tudi ta, da se utegne zgoditi, da vlada črta iz nacionalne strategije nekatere pomembne gospodarske projekte, kot so tretja razvojna os, tretja A os in četrta razvojna os. \"Za to vlado te osi niso več drugorazredna prioriteta, temveč sploh niso več prioriteta,\" pravi Tanko. Poslanec SDS Iztok Podkrižnik je opozoril, da je v Sloveniji previsok strošek dela, kar nas pelje na napačno pot. Številnim gospodarskim družbam tako primanjkuje naročil, gospodarska konkurenčnost pa se zmanjšuje. Prepričan je, da turizem v Savinjsko-šaleški regiji ne more dosegati dodane vrednosti, če ne bo vzpostavljena ustrezna infrastruktura oz. skupna blagovna znamka.", "title": "Janša: Banke bi namesto stadiona morale kreditirati gospodarstvo", "keywords": "gospodarstvo;ekonomija", "lang": "slovenian"}
{"body": "Seznam Gradisovih nepremičnin je še vedno nepopoln Stečajni upravitelj Gradisa Zlatko Hohnjec ugotavlja, da se upniški odbor na njegove predloge sploh ne odziva. Zato je celjsko sodišče pozvalo upnike, naj predlagajo nove člane odbora. Kljub imenovanju upniškega odbora zaradi neodzivnosti članov Gradis tega dejansko nima. Hohnjec je v rednem poročilu, ki je objavljeno na spletnih straneh Ajpesa, zapisal tudi, da še vedno nima niti popisa vseh nepremičnin kljub velikemu številu klicev na razna pristojna sodišča. Hohnjec tudi ugotavlja, da nobena dražba za odprodajo nepremičnin Teharje, Arclin, Gradisov samski dom in poslovni kompleks v Bukovžlaku pri Celju ni bila uspešna. Ker dražba za prodajo samskega doma in poslovnega kompleksa ni bila uspešna, je Hohnjec skušal to premoženje prodati z zbiranjem nezavezujočih ponudb. Najugodnejša ponudba za samski dom je tako znašala 900.000 evrov, za poslovni kompleks pa milijon evrov. O omenjeni ponudbi je Hohnjec obvestil ločitvene upnike, ki pa s ponujeno kupnino niso soglašali. Zato bo v prihajajočem obdobju znova predlagal prodajo omenjenega premoženja na javni dražbi.", "title": "Gradisov upniški odbor se dela gluhega", "keywords": "Gospodarstvo", "lang": "slovenian"}
{"body": "Milosavljević. “Negativno se večinoma bolje prodaja.” Zakaj v medijih pogosteje zasledimo negativne kot pozitivne zgodbe? Ker se večinoma bolje prodajajo. Večinoma, poudarjam. Iz tega potem pogosto preraste tendenca po tem, da mediji objavljajo samo negativne zgodbe. En star angleški časopisni lastnik je nekoč trdil, da so vse novice samo slabe novice, da je tisto dobro reklama in mora biti plačano. Uredniška politika pa je stvar uspešne mešanice različnih tematik in različnih pristopov. Kako ocenjujete medijski prostor v Sloveniji? Je po vaši oceni tudi v naših medijih preveč negativnega? Težko je reči, kaj je preveč negativnega v trenutku, ko imamo preveč negativnega. Zdi se mi, da so mediji odsev. Trenutno je težko najti pozitivne zgodbe. Veliko je zgodb, ki so v preteklosti veljale za pozitivne, kot so denimo poslovneži leta in velika uspešna podjetja, ki so se nato izkazali za napihnjene balončke, ki so se razleteli ob prvi neprijetni izkušnji.", "title": "Težko do pozitivcev", "keywords": "marko milosavljevič;oseba;junakinja;oseba;junak slovenije;spletno mesto;spletna stran;socialna mreža", "lang": "slovenian"}
{"body": "Ljubljana - Skupina SKB, ki jo vodi Cvetka Selšek, je lani ustvarila 20,7 milijona evrov čistega dobička, kar je za 18 odstotkov manj kot predlani. Na zmanjšanje dobička so vplivale predvsem rezervacije in oslabitve, saj je skupina za to namenila 18 milijonov evrov, kar je za 12 milijonov evrov več kot v letu 2008. Bilančna vsota skupine se je medtem lani zvišala za le štiri odstotke, na 2,9 milijarde evrov. Bančni prihodki so bili večji za 6,4 odstotka, pri čemer so bili ključni nosilci rasti obrestni produkti. Čisti obrestni prihodki so se namreč lani zmanjšali za 13 odstotkov, na 70,9 milijona evrov, medtem ko so se neobrestni prihodki zmanjšali za 5,3 odstotka, na 35,1 milijona evrov. Največji upad neobrestnih prihodkov je skupina beležila iz prodaje investicijskih skladov Societe Generale Asset Management in iz naslova posredniških provizij od vrednostnih papirjev. Na manjše neobrestne prihodke so vplivale tudi nižje dividende in manjši prihodki od prodaje naložb ter izvedenih finančnih instrumentov. Skupina SKB je lani v celotnem bančnem sistemu zagotavljala petino celotne rasti posojil prebivalstvu. Potrošniški krediti so se povečali za 9,4 odstotka, stanovanjski pa za 24,2 odstotka. Posledično se je okrepil tržni delež skupine pri kreditiranju gospodarstva, in sicer za 80 bazičnih točk, na 9,8 odstotka. Po drugi strani se je zaradi večjih poplačil kratkoročnih posojil velikih podjetij za 4,8 odstotka zmanjšalo kreditiranje pravnim osebam. Lastnici SKB banke, francoski Societe Generale, se letos obetajo nižje dividende. Po predlogu uprave bodo namreč za dividende namenili 6,83 milijona evrov oziroma 54 centov bruto na delnico, medtem ko je lastnica lani za dividende prejela osem milijonov evrov oziroma 63 centov bruto na delnico.", "title": "Dobiček SKB lani nižji za petino", "keywords": "gospodarstvo;ekonomija", "lang": "slovenian"}
{"body": "Vegrad je v tem tednu končal program prestrukturiranja in ga uskladil z lastniki in bankami. Program predvideva povečanje osnovnega kapitala družbe z denarnimi in stvarnimi vložki. Hilda Tovšak Za uspešno izpeljavo programa bo ključna aktivna vloga vseh deležnikov lastnikov, zaposlenih, bank in dobaviteljev, njihov skupen pristop in hitro izvajanje dogovorjenih aktivnosti, je v sporočilu zapisala glavna direktorica Vegrada Hilda Tovšak. Prepričana je, da program predstavlja najboljšo možnost za dolgoročni obstoj družbe Vegrad . Sanacija družbe, ki je v finančnih težavah in ima že dva meseca blokirane poslovne račune, naj bi bila po pisanju današnjega Dnevnika odvisna predvsem od dogovora o odpisu terjatev Vegradovih dobaviteljev. Po neuradnih informacijah, ki jih navaja časnik, bi morala Tovšakova z dobavitelji pisni dogovor skleniti pred skupščino, na kateri bi odločali o dokapitalizaciji. Dogovorili naj bi se, da bi dobavitelji odpisali okoli 20 odstotkov v bilancah prikazanih obveznosti oz. 25 milijonov od okoli 120 milijonov evrov. Dobavitelji naj bi tudi del obveznosti pretvorili v lastniški delež, in sicer naj bi šlo za vsaj polovico zneska odpisanih terjatev, kar bi ob omenjenih 25 milijonih pomenilo 12,5 milijona evrov. V ta namen naj bi se izdale prednostne delnice. Višina dokapitalizacije Vegrada naj bi bila po pisanju časnika odvisna predvsem od družbe pooblaščenke Vegrad naložbe, ki je okoli 57-odstotna lastnica Vegrada. Državna Posebna družba za podjetniško svetovanje PDP, ki ima v lasti 29 odstotkov Vegrada, naj bi sodelovanje pri dokapitalizaciji pogojevala s tem, da se ji lastniški delež v Vegradu ne spremeni in da mora biti dokapitalizacija izvedena s svežim kapitalom. Tovšakova je po navedbah časnika v četrtek na sestanku zagotovila, da bi družba pooblaščenka lahko zbrala tri milijone evrov svežega kapitala. V tem primeru bi bil Vegrad dokapitaliziran v višini pet milijonov evrov, kar bi bil minimalni znesek od načrtovane dokapitalizacije v višini od pet do deset milijonov evrov.", "title": "Sprejet program za rešitev Vegrada", "keywords": "vegrad;program;prestrukturiranja;prestrukturiranje;hilda;tovšak", "lang": "slovenian"}
{"body": "Ljubljana - Uprava RS za zaščito in reševanje je 1. oktobra začela postopek ocenjevanja škode zaradi letošnje suše. Oškodovanci oziroma kmetje, ki ocenjujejo, da so utrpeli večjo škodo v suši, morajo vloge na ustreznih obrazcih vložiti najkasneje do 15. oktobra na občine, kjer imajo prizadete kulture, so danes sporočili z občine Izola. Če imajo kmetje prizadete kulture v različnih občinah, morajo vloge oddati na vsako občino posebej. Na izolski občini so obrazci vlog in priloge oškodovancem na voljo v sprejemni pisarni v času uradnih ur. Na podlagi ugotovljene škode so do državne pomoči upravičeni le nosilci kmetijskega gospodarstva z urejeno identifikacijsko številko gospodarstva in usklajeno grafično enoto rabe zemljišč kmetijskih gospodarstev. K oddaji vlog je danes pozvala tudi Mestna občina Maribor. Vloge ocene škode se bodo upoštevale za prizadete kulture nad 30 odstotkov ocenjene škode, in sicer za koruzo za zrnje, koruzo za silažo in trajno travinje, so sporočili. Nosilci kmetijskih gospodarstev lahko vloge oddajo na predpisanih obrazcih, ki jih dobijo na krajevni skupnosti ali mestni četrti, na Mestni občini Maribor in na občinski spletni strani. Na upravi za zaščito in reševanje so STA povedali, da k zbiranju vlog niso pozvali vseh regij in občin iz predhodne ocene škode. Kot kriterij za določitev občin, ki so bile pozvane k zbiranju vlog, so uporabili karto površinske vodne bilance Agencije RS za okolje in prostor. Poleg tega se je kot kriterij upoštevalo tudi vodnozadrževalne lastnosti tal. V predhodni oceni pa so k ocenjevanju škode pozvali vse občine, škoda je bila ocenjena na več kot 60 milijonov evrov. Predhodno oceno so izvedli v 12 regijah sistema zaščite in reševanja, le Koroška se je izdelavi predhodne ocene škode odrekla. Predhodno oceno škode so tako izdelali v obalni, pomurski, podravski, dolenjski, notranjski, severnoprimorski, posavski, vzhodnoštajerski, zahodnoštajerski, gorenjski, ljubljanski in zasavski regiji. V posameznih regijah se sicer niso odzvale vse občine, ker škoda po posameznih kulturah ni presegala 30 odstotkov poškodovanosti.", "title": "Kmetje z večjo škodo po suši morajo vloge oddati do 15. oktobra", "keywords": "gospodarstvo;ekonomija", "lang": "slovenian"}
{"body": "Obrtnike in samostojne podjetnike v obup spravlja padec v gradbeništvu, pomanjkanje dela in siva ekonomija. Iz krize nas lahko izvlečejo le dobra podjetja z jasno vizijo. Slovensko gospodarstvo se že dolgo sooča s problemom plačilne nediscipline in sive ekonomije, ki sta po oceni generalnega sekretarja OZS Viljema Pšeničnyja v krizi skoraj neobvladljiva. Ta problema sta izpostavljena v letošnjih zahtevah slovenske obrti, o katerih bodo govorili tudi na srečanju v Portorožu. Kot je na današnji novinarski konferenci v Ljubljani pojasnil predsednik upravnega odbora Obrtno-podjetniške zbornice Slovenije OZS Štefan Pavlinjek, letošnji Dnevi slovenske obrti in podjetništva ti bodo v četrtek in petek v Portorožu sovpadajo s krizo, ki jo obrtniki in podjetniki preživljajo. Obrtnike po njegovi oceni v obup spravljajo tudi padec v gradbeništvu, pomanjkanje dela in siva ekonomija. Plačilna nedisciplina je velik problem, zato OZS poskuša za obrt in podjetništvo izboriti čim boljše pogoje za gospodarjenje, pomagati iz krize in od vlade dobiti nekaj pametnih rešitev . Po njegovi oceni je v Sloveniji še vedno veliko nedorečenih stvari. Nedorečena je delovnopravna zakonodaja, nemoderna socialna zakonodaja, nerešena pokojninska zakonodaja, mogoče tudi zdravstvena, je naštel in dodal, da obrtnike to spravlja v obup , saj ocenjujejo, da se bo del tega prenesel na njih. Mi pa zahtevamo, da se niti za evro ne poveča obremenitev gospodarstva, je izpostavil. Iz krize nas lahko potegnejo dobra podjetja Verjamemo, da bo Slovenija po krizi dežela malega, srednjega in mikro gospodarstva in da bo bazirala na dobrih podjetjih, ki imajo perspektivo, dobre izdelke in so globalizirana, je dejal. Foto Reuters Dodal je, da so letos v zahtevah izpostavili 93 najbolj perečih zahtev, 39 je neuresničenih iz prejšnjih let, 54 pa je novih. Od lanskih zahtev je bilo 35 odstotkov uresničenih. Če gledamo na tiste, ki smo jih v smislu krizne zakonodaje zahtevali, je izplen velik, je poudaril in dodal, da je vlada 61 odstotkov njihovih pobud prenesla v zakonodajo. Pšeničny je izrazil veselje, da je bilo toliko zahtev uresničenih, vendar pa se dve plačilna nedisciplina in siva ekonomija vlečeta že mnogo let. Ocenil je, da je končno nastopil čas, da glasno in jasno povedo, da bosta Slovenijo iz krize v nov razvojni cikel potegnila gospodarstvo in jasna vizija, kaj hočemo z gospodarstvom narediti. Mikro, mala in srednja podjetja predstavljajo 99 odstotkov gospodarstva. Jasno je, da nas iz krize lahko potegnejo le taka podjetja, ki imajo perspektivo za prihodnjih 10, 20 let, menijo v OZS. Dodal je, da bodo iz krize vodili uspešni podjetniki ter produkti in storitve prihodnosti. Takoj je treba po njegovi oceni koncentrirati misli in razmišljanje, kako in od česa bodo dodano vrednost v prihodnjih letih povečevali. O tem bo tekla beseda tudi v Portorožu, kjer pa po njegovih besedah ne bodo govorili le o težavah, temveč bodo skušali odpirati perspektive. Razmere v malem gospodarstvu so sicer še vedno težke, kljub nekaterim znakom oživljanja v Evropi. Mi posebnih širših pozitivnih trendov še ne opazimo, je dejal in dodal, da nekateri posamezniki sicer opažajo oživljanje. Velik problem je tudi trg dela. Slovenija je po raziskavi o globalni konkurenčnosti splošno na 37. mestu med 133 državami na svetu, na področju trga dela, fleksibilnosti pa na 119. mestu. Pomočnik genealnega sekretarja Dušan Krajnik je predstavil projekt Socisklad, v okviru katerega se bodo v Portorožu zvrstile tri okrogle mize. Namenjen je krepitvi socialnega dialoga na področju delovnopravne zakonodaje. Projekt, ki predvideva tudi sklad za odpravnine, je vreden 270.000 evrov, 85 odstotkov je sredstev iz evropskega kohezijskega sklada, iztekel pa se bo maja 2011.", "title": "Problem je siva ekonomija", "keywords": "gospodarska;kriza;podjetja;obrtna;zbornica", "lang": "slovenian"}
{"body": "Podjetji potrebujeta novi tranši posojil Načrt finančnega prestrukturiranja je predvideval, da bi Merkur za zagotavljanje likvidnosti prejel 63 milijonov evrov, vendar je do zdaj dobil le 42 milijonov. Trenutno se Merkur pogaja z bankami za odobritev novega 16-milijonskega posojila in išče strateškega partnerja, Mersteel pa za delno preoblikovanje terjatev v kapital. Zaradi izpada posojila je likvidnost dosegla kritično točko, normalno poslovanje pa je močno oteženo. V prvih treh mesecih letos Merkur dosega 44,4 milijona evrov prihodkov ter 1,8 milijona evrov izgube iz poslovanja. Izgubo 96.000 evrov je imel tudi Mersteel, katerega prihodki od prodaje so znašali 9,8 milijona evrov. Nadaljuje se nižanje stroškov Merkur sicer še naprej prodaja nepotrebno premoženje, zmanjšuje notranje prodajne površine, prenavlja oddelke in poskuša pridobivati najemnike. V podjetju so se dogovorili tudi za podaljšano znižanje plač v razponu od 0,3 do deset odstotkov do konca februarja 2014. Zaposleni so za obdobje od januarja do marca privolili še na dodatno znižanje povračila stroškov prevoza na delo s 85 na 70 odstotkov. Poleg tega se je zaradi nadaljnje racionalizacije število zaposlenih znižalo še za 26. V podjetju so ob tem prepričani, da je dokončanje finančne sanacije in nadaljnje uspešno poslovanje segmenta naredi sam ter blagovne znamke Merkur za zdravi del Merkurja treba poiskati vlagatelja. Postopek je za zdaj v začetni fazi, pri iskanju strateškega partnerja pa pomaga finančni svetovalec Roland Berger. Banke bi same sanirale Mersteel Medtem se je za neuspešnega izkazalo iskanje kupca za Mersteel, saj banke upnice niso privolile v ponudbo investicijskega sklada in so predlagale, da same vstopijo v lastništvo ter podjetje pripeljejo do višje vrednosti. Trenutno potekajo razgovori za delno pretvorbo terjatev v kapital in za zagotovitev dodatne likvidnosti. Brez teh dveh ukrepov podjetje ne bi moglo junija poplačati prvega obroka iz prisilne poravnave v višini 6,5 milijona evrov.", "title": "Merkur in Mersteel na likvidnostnem dnu", "keywords": "Gospodarstvo", "lang": "slovenian"}
{"body": "Brez plačila dodatka na visoko porabo Potem ko je eden izmed električnih dobaviteljev napovedal za 10 odstotkov nižje cene elektrike, je novo ponudbo -sveženj z nižjimi cenami - napovedal tudi Elektro Gorenjska. Elektro Gorenjska bo tako s prvim majem uvedel sveženj Porabim, kar rabim, ki bo cene električne energije za gospodinjske odjemalce v povprečju znižal za 5,2 odstotka. Uporabnikom bo omogočal številne ugodnosti, hkrati pa bo namensko in aktivno spodbujal k učinkovitejši rabi električne energije. Brez plačila dodatka na visoko porabo Kot so sporočili predstavniki gorenjskega distributerja, bodo uporabniki novega paketa oproščeni plačila dodatka na visoko porabo 0,012 evrov na kilovatno uro. Poleg tega jim ne bo treba plačevati storitev za vodenje računa 0,816 evrov mesečno. Za tiste, ki bodo sprejeli ponudbo, ki velja do 1. julija, se cene električne energije ne bodo spreminjale do leta 2010. To pomeni dodatni prihranek v višini vsaj 0,816 evra na mesec, za povprečnega odjemalca pa bo prihranek na mesečnem računu znašal med dvema in tremi evri. Nagrada za zmanjšanje porabe elektrike Vsi, ki se bodo odločili za sveženj, bodo morali mesečno sporočati stanje števca prek spletne aplikacije ali klicnega centra. Prihranke bo mogoče razbrati z mesečnih računov, saj bo električna energija zaračunana po njihovi dejanski in ne po povprečni porabi. Če bodo gospodinjski odjemalci v letu dni porabo zmanjšali za vsaj pet odstotkov, jih bo Elektro Gorenjska nagradil z desetimi evri.", "title": "Gorenjska Odprta pot do cenejše elektrike", "keywords": "Gospodarstvo", "lang": "slovenian"}
{"body": "V Svizu jezni na ministrstvo in pesimistični glede začetka pogajanj o socialnem sporazumu. Glavni tajnik Sindikata vzgoje, izobraževanja, znanosti in kulture Slovenije (Sviz) Branimir Štrukelj je izrazil nezadovoljstvo s pristojnim ministrstvom, ki je po njegovih besedah uvajanje zvišanja standardov in normativov v šolah in vrtcih napovedalo že za to jesen. Po mnenju Štruklja tak odnos ministrstva – o povečanju normativov naj bi obveščali ravnatelje in občine – ne obeta konstruktivnega začetka usklajevanja o socialnem sporazumu med letoma 2012 in 2016, ki naj bi se začelo ta petek in v okviru katerega bi se morali po dogovoru vlade in sindikatov usklajevati o normativih in standardih v vrtcih in šolstvu. \"To je bilo iz ukrepov izvzeto, potem ko smo pristali na zniževanje plač pod izključnim pogojem, da država ne bo šla v poslabšanje javnega šolstva,\" poudarja Štrukelj. Je imela vlada figo v žepu? Glavni tajnik Sviza proti temu ostro protestira in opozarja, da zaposleni v vzgoji in izobraževanju niso pristali na zniževanje plač zato, da bi \"imela vlada fige v žepu in preko ovinka jeseni uveljavila tisto, kar je za večino državljanov nesprejemljivo\". Nasprotno stran želi Štrukelj prepričati, da šolstvo ni strošek, pač pa investicija. Kakovost javnega šolstva pa so pripravljeni pri Svizu braniti tudi s stavko in ob tem navajal primer Španije, kjer so v torek izvedli največjo splošno stavko v šolstvu in izobraževanju zaradi ukrepov, ki so popolnoma identični slovenskim, je povedal. Ministrstvo: Sindikat je seznanjen Ministrstvo za izobraževanje, znanost, kulturo in šport pa trdi, da gre za predloge, s katerimi so sindikati dobro seznanjeni.", "title": "Štrukelj znova rožlja s stavko", "keywords": "sviz;standardi;štrukelj", "lang": "slovenian"}
{"body": "Dobili bomo človeka, ki bo z upravljanjem slovenske srebrnine skrbel za 4 milijarde državnih naložb. V javnost so po političnih lobiranjih prišla prva imena, med njimi Dagmar Komar, ena od direktoric na Zavarovalnici Triglav.", "title": "V ozadju boj političnih lobijev", "keywords": "agencija;za upravljanje;s kapitalskimi;naložbami;dagmar;komar;zavarovalnica;triglav", "lang": "slovenian"}
{"body": "Murska Sobota - Izvršni odbor sindikata in stavkovni odbor v Aha Muri sta za 4. julij napovedala celodnevno stavko, če do petka ne bodo dobili druge polovice aprilske plače. Konec prejšnjega tedna je vodstvo družbe zaposlenim obljubilo preostanek plače do konca tega tedna. Zaposleni v Aha Muri bi morali drugo polovico aprilske plače dobiti v petek, a se to ni zgodilo. Vodstvo je zaposlenim takrat sporočilo, da »pogajanja lastnikov z bankami še vedno trajajo in kljub zagotovilom iz prejšnjega tedna niso končana«. Denar bank naj bi dobili ta teden Vodstvo družbe je v petek pojasnilo, da so tri banke že dale pozitiven odgovor, na enega pa da še čakajo. Denar od bank naj bi dobili ta teden, prav tako naj bi do konca tega tedna zagotovili denar iz lastnih virov. Zaposleni so prvo polovico aprilske plače dobili 17. maja, solastnica podjetja Aha Mura Mojca Lukančič pa je takrat napovedala, da bodo preostanek plače dobili do konca prejšnjega tedna. Aha Mura znova v težavah Aha Mura, ki se je znova znašla v težavah, je po besedah Lukančičeve od 7. marca pri bankah poskušala dobiti dodatna likvidnostna sredstva za vsa podjetja v skupini, tudi zato, ker so v letih 2011 in 2012 bankam plačevali prek svojih zmožnosti, a jim to ni uspelo. Nato so rešitev našli v shemi, ki jo ima SID banka za obratna sredstva, s katerimi daje 60 odstotkov poroštva. Skupina Aha je za kredit v višini sedem milijonov evrov ponudila zavarovanje za skoraj 19 milijonov evrov z vsemi podjetji, ki so imela lani 108 milijonov evrov prihodkov. Kljub recesiji so izpolnjevali obveznosti do bank Lukančičeva je še poudarila, da so kljub recesiji ves čas izpolnjevali obveznosti do bank, leta 2012 so odplačali šest milijonov evrov glavnic kreditov in niso dobili niti evra novega, tako da so se razdolževali hitreje, kot bi se lahko glede na splošne razmere, kljub temu pa banke zanje niso imele dovolj posluha. Od sedmih milijonov evrov bodo za Aha Muro namenili 2,2 milijona, pri čemer Mura v skupini prinaša le 30 odstotkov prihodkov. Ker mora zaradi pomoči države Aha Mura 1530 delavcev zaposlovati pet let, bi po njihovih izračunih pogodbena kazen znašala okoli 63 evrov za delavca mesečno, razen če bi država ugotovila, da gre za dogodek na trgu, na katerega ni bilo mogoče vplivati. Tako pa je bilo po njihovem mnenju tudi v resnici, je prepričana Lukančičeva.", "title": "Če do petka ne dobijo druge polovice aprilske plače, bodo v Aha Muri ponovno stavkali", "keywords": "gospodarstvo;ekonomija", "lang": "slovenian"}
{"body": "Krčenje izvoza v EU-ju bo imelo vpliv pri nas Stanje na področju izvozne konkurenčnosti Slovenije po prepričanju Jožeta Mencingerja ni tako črno, kot ga slikajo nekateri ekonomisti. A napovedi niso bleščeče. Med nesporne resnice o slovenskem gospodarstvu sodi zmanjševanje izvozne konkurenčnosti , kar naj bi se kazalo v tem, da je med izvoženimi izdelki vse manj tehnološko zahtevnih oziroma vse manj takih z visoko dodano vrednostjo. A povsem enostavna primerjava z državami Evropske unije hitro pokaže, da stanje ni tako črno, kot ga slikajo nekateri, trdi ekonomist Mencinger v zadnji številki publikacije inštituta EIPF Gospodarska gibanja. Vseeno je, kaj izvažamo Po vrednosti izvoza, preračunani na prebivalca, se je Slovenija v zadnjem desetletju s povprečnim zneskom 8.200 evrov uvrščala na deveto mesto v EU-ju. Izvoz na prebivalca, čeprav posredno, najbrž precej bolje pokaže izvozno konkurenčnost posameznega gospodarstva kot pa različni kazalniki o strukturi izvoza, trdi Mencinger. Po njegovih besedah tudi ni pomembno, ali gre za izvoz tehnično zelo zahtevnih proizvodov ali pa za krompir. Kot primer navaja Nizozemsko, od katere kupujemo čebulo in solato, pa bi najbrž težko trdili, da gre za tehnološko zaostalo državo . Krčenje izvoza v EU-ju bo imelo vpliv pri nas Se je pa zdaj zaradi hitrega usihanja gospodarske aktivnosti začelo krčenje izvoza v EU-ju, ugotavljajo avtorji Gospodarskih gibanj. Mesečni podatki o izvozu blaga kažejo, da je zaostajanje v zadnjih mesecih v EU-ju bistveno hitrejše kot v Sloveniji, saj je izvoz EU-ja padel za 0,5 odstotka, medtem ko se je v Sloveniji zvišal za 7,1 odstotka. A ker je velik del izvoza Slovenije vezan na izvoz EU-ja, bo dogajanje v Evropi dodatno zavrlo rast izvoza iz Slovenije - prodaje v EU-ju predstavljajo namreč približno 70 odstotkov celotnega izvoza blaga Slovenije, opozarjajo.", "title": "Mencinger Stanje glede nekonkurenčnosti izvoza ni tako črno", "keywords": "Gospodarstvo", "lang": "slovenian"}
{"body": "Dosedanji delničarji brez prednostne pravice Uprava Probanke bo s soglasjem nadzornega sveta povečala osnovni kapital banke za 3,61 milijona evrov na 15,85 milijona evrov. Osnovni kapital bo banka povečala z izdajo 866.600 navadnih kosovnih delnic. Emisijska vrednost celotne izdaje novih delnic znaša 26,51 milijona evrov. Dosedanji delničarji pri vpisu ne bodo imeli prednostne pravice, nove delnice pa se bodo izdale brez objave prospekta v skladu z zakonom o trgu finančnih instrumentov. Nove delnice, ki sicer ne bodo vključene v borzno kotacijo ljubljanske borze, se vpisujejo in vplačujejo do 30. maja. Dividende bodo prvič izplačane za poslovno leto 2008. Osnovni kapital bo po novem razdeljen na 3,39 milijona navadnih kosovnih delnic, ki so prensoljive na banke in druge finančne organizacije le z dovoljenjem družbe, in na 400.000 prednostnih kosovnih delnic brez glasovalne pravice.", "title": "V dokapitalizacijo še Probanka", "keywords": "probanka", "lang": "slovenian"}
{"body": "Čeprav je vlada konec lanskega leta zavrnila prošnjo za podelitev igralniške koncesije družbi Alea Iacta, je ta v začetku junija ponovno zaprosila zanjo. Projekt v vrednosti okoli sto milijonov evrov bi lahko odprli že leta 2014, je na današnji novinarski konferenci zatrdil direktor družbe Priori Sergej Racman. Poleg koncesije za izgradnjo igralnega salona pa bo treba v kratkem zaključiti s spremembami prostorskih aktov. Če bi se to zgodilo še v letošnjem letu, bi prihodnje leto že lahko začeli graditi turistično-nakupovalno-zabaviščni center. Po Racmanovem mnenju pridobitev lastništva nad potrebnimi zemljišči ne bo problem. Doslej ima družba v lasti 1,3 hektara veliko zemljišče, na katerem naj bi stal del centra s kinodvoranami, restavracijami in igralnim salonom. Sosednjega zemljišča v velikosti 1,8 hektara zaenkrat še niso odkupili, saj se z lastnikom Mercatorjem še dogovarjajo. Opredeljeno je bilo za igralniško dejavnost Župan občine Šempeter - Vrtojba Milan Turk je povedal, da bi na prvem zemljišču že lahko začeli graditi, saj je bilo to območje v občinskih prostorskih načrtih že opredeljeno za igralniško dejavnost. Na spremembe pa bo treba počakati za sosednje zemljišče, ki je bilo doslej rezervirano za trgovske dejavnosti. Poleg vlade bo o podelitvi koncesije moral še enkrat odločati šempetrsko-vrtojbenski občinski svet, to pa naj bi se zgodilo še to poletje, je še povedal Turk. Večjih nasprotovanj svetnikov projektu ne vidi, saj ta pomeni \"dobrodošlo popestritev gospodarskih pobud v občini\". Projekt bo po Racmanovih besedah Goriški prinesel približno 200 novih delovnih mest. Ta del Slovenije ob državni meji z Italijo naj bi pridobil nekatere dejavnosti in storitve, ki jih zdaj ni. O tem, ali bodo center zgradili, čeprav jim vlada nove igralniške koncesije ne bi podelila, pa ni želel govoriti. Poudaril je le, da računajo bolj na obiskovalce iz sosednje Italije v starosti med 20 in 60 let. Poleg igralnice še druge dejavnosti Prvotnemu projektu centra Sailaway, ki naj bi obiskovalcem na 30 tisoč kvadratnih metrih v kompleksu poleg igralnega salona ponudil še center s stezami za bovling, videoarkadnimi igrami, biljardnimi mizami, zunanjo karting progo, notranjim igriščem za golf, zunanjim in notranjim bazenskim kompleksom, multipleks s petimi kinodvoranami s trendnim filmskim programom ter tehniko za ogled 3D-filmov, trgovinami in gostinskimi lokali z različno ponudbo ter hotelskim delom s 150 sobami na ravni štirih in petih zvezdic, so dodali še veliko večnamensko dvorano ter drive-in restavracijo. Nove koncesije škodijo vsem Na današnjo predstavitev družbe Alea Iacta so se že odzvali tudi v Hitu. Lavra Peršolja iz kabineta predsednika uprave Hita je zapisala, da njihovo stališče glede načrtov družbe Alea Iacta ostaja enako kot doslej. \"Ponovno opozarjamo, da podeljevanje novih koncesij za igralne salone ne ustreza smernicam strategije razvoja igralništva v Sloveniji in škodi ne le družbi Hit, temveč vsem. Z uresničitvijo projekta v Vrtojbi, ki bi bil predvsem usmerjen na trg bližnjih italijanskih pokrajin, bi dosegli le nadaljnje drobljenje že tako skrčenega italijanskega trga,\" je zapisala Peršoljeva.", "title": "Alea Iacta spet zaprosila za koncesijo", "keywords": "igralniška koncesija;", "lang": "slovenian"}
{"body": "Nekatere trgovine vrata odprle predčasno Začenja se zimska razprodaja tekstila, obutve in športne opreme. Večina trgovcev ponuja 30- do 50-odstotna znižanja. Nekatere trgovine so zaradi razprodaj vrata odprle predčasno. Vsaka objava o uvedbi razprodaje mora sicer vsebovati podatek o vrsti blaga, odstotku znižanja in času trajanja znižanja. Blago, ki je na razprodaji, pa mora biti označeno s ceno pred znižanjem in z znižano ceno. Če je odstotek znižanja objavljen v razponu, mora najvišji odstotek znižanja zajemati najmanj eno četrtino vrednosti vsega blaga, ki je na razprodaji. Spoštovanje zakona o varstvu potrošnikov pred nepoštenimi poslovnimi praksami, zlasti, kar zadeva morebitno zavajajoče oglaševanje, bo sproti preverjala tržna inšpekcija. Razprodaje zadnja leta slabše obiskane Na tržnem inšpektoratu sicer opozarjajo, da morajo potrošniki pri morebitnem vračanju izdelkov vedeti, da so do zamenjave ali vračila plačane kupnine upravičeni le če se izkaže, da je šlo za blago z napako, ne pa če si je kupec preprosto premislil, ugotovil, da mu izdelek ni všeč in podobno. Izjema je le primer, ko je prodajalec to obljubljal. Obisk zimskih razprodaj sicer iz leta v leto pada, za kar so krivi zlasti decembrski popusti.", "title": "Začenja se posezonska razprodaja oblačil in obutve", "keywords": "Gospodarstvo", "lang": "slovenian"}
{"body": "Dodatne analize enega od 29 vzorcev sestavljenih živil, ki so jih po izbruhu afere s konjskim mesom na Otoku izvedli v Sloveniji, so potrdile vsebnost konjskega mesa, kažejo podatki uprave za varno hrano. Gre za torteline z govejim mesom Spar gourmet. Kot so danes sporočili iz Uprave RS za varno hrano, veterinarstvo in varstvo rastlin, je nacionalni veterinarski inštitut v soboto zvečer obvestil upravo, da so bile v izdelku \"Spar gourment tortelini - polnjene sveže testenine z mesom\" določene DNA, značilne za konje. Izdelek je bil proizveden v Liechtensteinu za družbo Spar Slovenija, vzorčili pa so ga v trgovini Interspar v Murski Soboti. Sparov test ni pokazal nepravilnosti Omenjene torteline so že zjutraj umaknili iz trgovin, vendar pa v Sparu niso popolnoma prepričani, da analize uprave za varno hrano držijo, je poročala Televizija Slovenija.  Generalni direktor podjetja Igor Mervič namreč zatrjuje, da so po izbruhu afere tudi sami naročili analize vseh mesnih izdelkov - tudi tortelinov - pri neodvisnem inštitutu v Avstriji, a da tam konjskega mesa v tortelinih niso našli. \"Nočem ovreči kakršnih koli slovenskih analiz, ampak seveda se bomo s tem zagotovo ukvarjali v ponedeljek in naslednjih dneh,\" je povedal Mervič in dodal, da te torteline prodajajo tudi v drugih evropskih državah. Gre za enega od 29 vzorcev, ki jih je zajel drugi val vzorčenja izdelkov v Sloveniji, potem ko je izbruhnila afera s konjskim mesom. Ostalih 28 vzorcev je bilo negativnih. Z analizami bodo nadaljevali. Lazanje lahko vrnete Tudi v prvem valu vzorčenja so analizirali 29 vzorcev živil, 28 jih je bilo negativnih na konjsko meso, en vzorec pa je bil pozitiven. Šlo je za 450-gramsko govejo lazanjo proizvajalca Comigel - Tavola iz Luksemburga, ki jo na trg daje hrvaški Ledo. Ledo je artikel umaknil z vseh prodajnih mest, kupce, ki so izdelek kupili in ga še imajo, pa so pozvali, naj ga vrnejo v njihove distribucijske centre v Ljubljani (Brnčičeva 45) in Mariboru (Limbuška 2), kjer jim bodo tudi povrnili denar. Slovenija pa se je v aferi s konjskim mesom pojavila kot ena tistih, iz katerih naj bi konjsko meso izviralo, je danes poročal Radio Slovenija. Avstrijski mesar iz Labotske doline je med zaslišanjem namreč priznal, da je konjsko meso namenoma dodajal v klobase zaradi izboljšanja okusa, meso pa naj bi dobival iz Slovenije.", "title": "Sparovi tortelini s konjskim mesom", "keywords": "tortelini;konjsko meso;uprava za varstvo hrane;vzorčenje", "lang": "slovenian"}
{"body": "Niso povsem zadovoljni, a zakonodaja je stvar kompromisov Obrtniki so presodili, da so bile njihove zahteve zadostno upoštevane, zato so se odločili, da ne bodo izvedli zapore cest in bodo prekinili vse oblike državljanske nepokorščine. Člani skupščine OZS-ja, ki ji predseduje Štefan Pavlinjek, in upravnega odbora OZS-ja, ki ga vodi Štefan Grosar, so pregledali realizacijo zahtev zbornice za lažje poslovanje obrtnikov ter ugotovili, da je vlada te zahteve v zadostni meri upoštevala pri pripravi zakonodaje. Z rešitvami sicer niso v celoti zadovoljni, se pa strinjajo, da je spreminjanje zakonodaje stvar kompromisov . Sodelovali bodo z vlado Pavlinjek je med drugim pojasnil, da so zadovoljni tudi z odločitvijo odbora DZ-ja za promet, ki je potrdil vladno novelo zakona o prevozih v cestnem prometu. Napovedal je, da bodo z vlado in posameznimi ministrstvi zdaj sodelovali do konca Želimo urediti še stvari, ki so nam ostale v tem paketu. Upa pa, da bo skozi zakonodajni postopek šel tudi zakon o graditvi objektov, saj bi po njegovem prepričanju s tem dosegli boljše pogoje za gospodarjenje v obrti in malem podjetništvu. Upajo, da bo preprečevanje dela na črno ostalo Predsednik OZS-ja se je dotaknil tudi pokojninske reforme in zakona o preprečevanju dela na črno, ki ju v zbornici podpirajo, po njegovem mnenju pa bi bilo nerodno , če bi na referendumu 5. junija padla. Predvsem zakon o preprečevanju dela in zaposlovanja na črno je za obrtnike življenjsko pomemben , meni Pavlinjek. Zdaj gre namreč mimo državne blagajne 10 milijard evrov, z uveljavitvijo zakona pa bi omejili sivo ekonomijo in delo na črno, Slovenija pa bi navsezadnje postala pravna država, dodaja.", "title": "Obrtniki ustavili nepokorščino, zapore cest ne bo", "keywords": "obrtniki;ozs;nepokorščina", "lang": "slovenian"}
{"body": "Holding bo do nadaljnjega vodil Miran Kraševec Nadzorniki NFD Holdinga so s položaja predsednika uprave odpoklicali Stanislava Valanta. Očitali naj bi mu neustrezno vodenje holdinga. Holding je pod Valantovim vodstvom zapadel v resne finančne težave. Zavlačevanje pri prodaji naložb, kjer je v zadnjih letih zavrnil številne ponudbe, čeprav se je na drugi strani finančno stanje NFD Holdinga iz meseca v mesec slabšalo, naj bi tako bil eden izmed ključnih razlogov za njegovo razrešitev, je poročal časnik Dnevnik. Banke že večkrat zahtevale Valantovo razrešitev Poleg tega Valantu že več kot leto dni ni uspelo doseči dogovora z bankami o reprogramu posojil, saj ni bil pripravljen privoliti v praktično nobeno izmed zahtev bank upnic. Vodenje družbe bo do nadaljnjega prevzel Miran Kraševec. Banke so sicer že večkrat zahtevale Valantovo razrešitev, prav tako ga je že sredi leta 2007 želel razrešiti takratni predsednik uprave Save Janez Bohorič. Razplet ponedeljkove izredne seje nadzornega sveta pa je pokazal, da so tudi preostali posamezniki iz sistema NFD le spoznali, da jim skupine z Valantom na čelu ne bo uspelo rešiti pred propadom, je zapisano v časniku. NFD lani z 31 milijoni izgube Valant je na mestu prvega moža NFD-ja resno ogrozil tudi največji lastnici NFD Holdinga, Finetol in Maksimo Invest. Ker ga nadzorniki niso razrešili z mesta predsednika uprave, so namreč banke prekinile pogovore o prostovoljni poravnavi obeh holdingov, ki jima zdaj grozi stečaj. Da bi pomiril bančne upnice, je Valant v strogi tajnosti izpeljal prodajo Etola, po več kot dveh letih oklevanja pa tudi prodajo Term Maribor. Toda v tem času so se težave NFD Holdinga tako zaostrile, da sta bili kupnini za ti naložbi premajhni za resno sanacijo NFD Holdinga, ki je lani po nerevidiranih podatkih ustvaril 31 milijonov evrov čiste izgube, konec leta pa je imel še za več kot 80 milijonov evrov finančnih obveznosti. Valant bo po odhodu z mesta predsednika uprave najverjetneje moral zapustiti tudi preostale funkcije, ki jih ima v poslovnem sistemu NFD-ja, med drugim upravni odbor Hotelov Bernardin ter nadzorni svet Save. Ta bi v primeru propada Finetola in Maksime Invest postala ključna lastnica omrežja NFD, že dlje časa pa je tudi ena izmed največjih posojilodajalk NFD Holdinga.", "title": "Nadzorniki NFD Holdinga ustregli bankam in odstavili Valanta", "keywords": "Gospodarstvo", "lang": "slovenian"}
{"body": "beograd - Slovenska podjetja so v Srbijo v obdobju med letoma 2000 in 2007 vložila 439,66 milijona dolarjev oz. pet odstotkov vseh tujih neposrednih investicij, ki so pritekle v to državo. S tem so slovenska podjetja šesti največji tuji vlagatelj v Srbiji. Kot je po poročanju srbskih medijev povedal srbski gospodarski minister Mlađan Dinkić, je v Srbijo v omenjenem obdobju priteklo 17 milijard dolarjev, od česar največ v bančni sistem, pet milijard dolarjev. V proizvodnjo so tujci vložili 2,6 milijarde dolarjev, v telekomunikacije 2,4 milijarde dolarjev, trgovino 1,7 milijarde dolarjev in nepremičnine 1,6 milijarde dolarjev. Največji naložbenik v Srbiji so podjetja iz Avstrije, ki so v sedmih letih vložila 2,5 milijarde dolarjev, sledijo podjetja iz Grčije (dve milijardi dolarjev), Nemčije (1,6 milijarde dolarjev), Norveške (1,5 milijarde dolarjev), Nizozemske (476,78 milijona dolarjev), Slovenije, Francije (413,65 milijona dolarjev), Luksemburga (374,43 milijona dolarjev), Madžarske (311,87 milijona dolarjev) in Velike Britanije (273,40 milijona dolarjev). Dinkić je dejal, da trenutno tujce najbolj zanima investiranje v tekstilno in avtomobilsko industrijo, predvsem zaradi kvalificirane in poceni delovne sile, pa tudi zaradi davkov in državnih subvencij.", "title": "Slovenska podjetja so v Srbiji šesti največji naložbenik, na prvem mestu je Avstrija", "keywords": "gospodarstvo;ekonomija", "lang": "slovenian"}
{"body": "Ljubljana - Da je Renault v prvih šestih mesecih letos razočaral, bi bila pretirana trditev, saj je z 1,37 milijona prodanih vozil pomaknil svojo prejšnjo rekordno znamko navzgor. Kljub temu puščajo rezultati v vodstvu francoskega proizvajalca avtomobilov grenak priokus, saj je družba zaradi pretrganih dobavnih verig nekoliko zaostala v proizvodnji, predvsem pa izgubljala na svojem dvorišču - v Franciji in Evropi. Skupna svetovna prodaja avtomobilov znamke Renault je ob polletju napredovala za 1,9 odstotka, njen glavni motor pa je bilo povpraševanje na tujih trgih, kjer je prodaja narasla za petino. V Rusiji se je prodaja na letni ravni povečala za 76 odstotkov, medtem ko je postala Brazilija s 25-odstotno rastjo prodaje tretji najpomembnejši trg Renaulta, takoj za Nemčijo in Francijo. Prodaja v Evropi je zaradi pomanjkanja elektronskih delov, potrebnih za proizvodnjo dizelskih motorjev, razočarala, samo v Franciji se je na letni ravni znižala za 9,9 odstotka. Renault je namreč le stežka sproti zadovoljeval potrebe kupcev, med katerimi so se mnogi obrnili drugam. Tržni delež družbe je tako v Evropi v letni primerjavi nazadoval za 0,7 odstotne točke in je desetodstoten. Podobna je usoda Renaulta v Sloveniji, kjer je sicer po zaslugi tovarne Revoz največji igralec na trgu. Junija se je namreč tržni delež na letni ravni občutno znižal, in sicer za 3,15 odstotne točke, na 15,76 odstotka. Medtem ko je junijska svetovna prodaja junija padla za 7,8 odstotka, je bil padec v Sloveniji še bolj izrazit - 15-odstoten. Napovedi za drugo polovico leta so vedrejše, saj naj bi se težave z dobavo, ki so posledica marčnega potresa in cunamija na Japonskem, do konca julija končale. Ob koncu leta naj bi tako v francoski družbi ponovno ustvarili rast prodaje, ki se bo gibala med tremi in štirimi odstotki. Prodaja v Franciji, kjer ima Renault 25,2-odstotni delež, naj bi po drugi strani ostala nizka, pričakuje se do šestodstotni padec.", "title": "V Evropi je potres najbolj občutil Renault", "keywords": "gospodarstvo;ekonomija", "lang": "slovenian"}
{"body": "New York - Ameriška vlada vztraja, da 700 milijard dolarjev vrednega paketa za rešitev finančne krize ne bo trošila ne za pomoč avtomobilski industriji ali kateri drugi panogi ne za finančne garancije, ki bi zmanjšale število zaplemb nepremičnin. Tako sta včeraj med občasnimi ostrimi polemikami med pričanjem v kongresu dejala finančni minister Henry Paulson in predsednik zveznih rezerv Ben Bernanke. Predsednica zvezne depozitne zavarovalnice Sheila Bair pa je v nasprotju s politiko vlade, kamor sodi njena inštitucija, pozvala k 24 milijard dolarjev vredni pomoči državljanom, ki jim zaradi nezmožnosti odplačevanja posojil grozi razselitev. Na vlado so letele kritike, da je v zadnjih mesecih nekajkrat temeljito spremenila svoj načrt ukrepov ter s tem poslala mešane signale borzam, ki padajo. Okoli paketa je bilo res veliko sprememb. Vlada je septembra zaprosila kongres za 700 milijard dolarjev, s katerimi naj bi od bank kupili obveznice, ki so temeljile na slabih nepremičninskih posojilih. To \"strupeno\" imetje je namreč banke potiskalo v rdeče številke in povzročalo nezaupanje na posojilnem trgu. Oktobra je kongres sprejel omenjeni paket. Pozneje je vlada sporočila, da bo po britanskemu modelu denar v zameno za lastniške deleže namenila tudi za finančne injekcije bankam, da bi te oživile medbančna posojila. Nato je Paulson minuli teden močno presenetil z najavo, da vlada odstopa od prvotnega načrta odkupa obveznic od bank. Kot je pojasnil včeraj, se je izkazalo, da je denarja za to preprosto premalo. Kongres pa je začel pritiskati na to, da bi vlada pomagala avtomobilski industriji. \"Ali imamo načrt? Kam sploh gremo?\" se je spraševal poslanec Paul Kanjorski. Paulson je ponovil, da so se razmere spreminjale, zato je morala vlada sproti spreminjati načrt. Dejal je, da so grozeči zlom preprečili, da pa ostaja še veliko dela. Pomoč avtomobilski ali kateri koli drugi industriji po njegovem ni namen paketa. Če bi vlada pomagala General Motorsu, Chryslerju in Fordu, ki jim grozi stečaj, bi namreč lahko denar zahtevale še druge panoge. Za pomoč je denimo zaprosilo združenje vodovodarjev. Po trenutnem načrtu bo vlada polovico od 700 milijard dolarjev pustila prihajajoči vladi Baracka Obame. Od preostalih 350 milijard jih 250 namenja za finančne injekcije bankam, 40 milijard bo šlo za preprečitev stečaja zavarovalnice AIG, 60 milijard dolarjev pa ostaja še nerazporejenih.", "title": "V ameriškem kongresu o kupčkanju z milijardami", "keywords": "gospodarstvo;ekonomija", "lang": "slovenian"}
{"body": "Majski trg dela v ZDA pod pričakovanji Sveže poročilo o trgu dela je močno prestrašilo Wall Street, ki je v kombinaciji s padcem evra pod 1,20 dolarja izgubil tla pod nogami. Delniški indeks Dow Jones se je znižal 3,15 odstotka in dosegel najnižjo vrednost po februarju. Novica dneva je bila, da je bilo v ZDA prejšnji mesec izven agrarnega sektorja ustvarjenih 431 tisoč delovnih mest namesto pričakovanih 513 tisoč. Številka je sicer še vedno izjemna, celo rekordna po letu 2000, toda od tega je bilo kar 411 tisoč zaposlitev začasnih s strani vlade za potrebe popisa prebivalstva. Stopnja brezposelnosti je z 9,9 zdrsnila na 9,7 odstotka, kar je spet ugoden, toda varljiv podatek, saj je to le posledica tega, da so številni prenehali iskati zaposlitev in se s tem izločili s trga dela. Dow Jones 9.931 Nasdaq2.219 DAX305.938 FTSE1005.126 FTSEurofirst 300998 Nikkei9.901 EUR/USD1,1979 USD/JPY91,88 EUR/CHF1,3915 Lahka nafta71,08 USD Zlato1.219 USD Euribor, 6-mesečni0,997 % Madžarski grozi bankrot Skratka, delodajalci v ZDA so še vedno zelo previdni pri zaposlovanju, to pa ni ravno dokaz, da ameriško gospodarstvo lepo okreva. Resda je bil prav trg dela že dolgo tista zadnja neznanka, ki je manjkala v enačbi, toda vlagatelji so se nekako začeli prepričevati, da gredo stvari zadnje čase na bolje. Petkova objava je bil hladen tuš in karte so se na novo premešale. Dodatno je nervozo podžigal evro, ki je prvič po štirih letih zdrsnil pod 1,20 dolarja, tokrat zaradi Madžarske. Prejšnja vlada je poskrbela, da se je proračunski primanjkljaj povzpel na 7,5 odstotka. Ne pretiravamo, če rečemo, da je Madžarska primeren kandidat, da gre po poti Grčije! Čeprav Madžarska ni članica evroobmočja, je bil to nov šok za evro. Vlagatelje je spet strah Niti ena delnica od 30 podjetij, vključenih v indeks Dow Jones, se ni podražila. Najbolj so padle delnice velikih industrijskih podjetij, kot je Caterpillar -5,5 %, podobno visoke izgube pa so utrpele tudi finančne delnice. Indeks volatilnosti, znan tudi kot indeks strahu, je porasel zas 20 odstotkov. V vsem tednu je Dow Jones izgubil dva odstotka, s tem pa se nadaljuje njegovo padanje, ki je bilo prejšnji mesec posebej izrazito, saj se je Dow znižal za 7,9 odstotka, kar pomeni najslabšo majsko predstavo po letu 1940. Da borze ne morejo več nadaljevati izjemnega vzpona, ki se je začel lani marca, gre krivdo pripisati evropski dolžniški krizi, šibkemu evru, znakom, da se kitajska rast ohlaja in tudi izlitju nafte v Mehiškem zalivu. Kaj pravi zgodovina? Glavno vprašanje je, ali se bo popravek na delniških trgih o njem govorimo, ko so indeksi vsaj 10 odstotkov pod vrhom razvil v medvedji trend, ko se delnice pocenijo za 20 in več odstotkov. Wall Street je podoben popravek kot zdaj po 2. svetovni vojni doživel že 29-krat. V 17 primerih se je izognil medvedu, v 12 pa so se morali vlagatelji sprijazniti z nadaljnim padanjem delnic. V treh primerih je bil padec celo 40 in večodstoten. Še kako je v spominu leto 2008 in 2009 - lani marca je bil širši newyorški indeks S&P 500 kar 57 odstotkov pod rekordom. Trenutno je ta indeks 13,1 odstotka pod vrhom s konca aprila. Kritična naj bi bila meja 15 odstotkov. Če se indeks spusti nižje, naj bi to zanesljivo nakazovalo na medvedji trend, torej na nadaljnje padce. Evro pod 1,20 dolarja in pod 1,40 franka Vodilne evropske borze so se v četrtek veselile četrtega zaporednega dneva rasti. Tudi v petek dopoldne je bilo trgovanje pozitivno, potem pa je šlo navzdol. Najprej dokaj nežno, potem ko so se pojavile špekulacije, da je banka Societe Generale delnice so padle za 7,6 odstotka ustvarila velik izgube pri trgovanju z derivati, nato pa strmo, ko so bili objavljeni ameriški podatki o majskem trgu dela. V Španiji in Italiji sta osrednja indeksa izgubila 3,8 odstotka, vseevropski FTSEurofirst 300 998 točk pa se je znižal za 1,9 odstotka. Na tedenski ravni je kljub temu porasel za 0,1 odstotka. Evro je v petek pogledal vse do 1,1955 dolarja in izgubljal tudi v primerjavi s švicarskim frankom. Za evro je plačati le nekaj več kot 1,39 franka. Krka navzgor, celoten trg rahlo navzdol Na Ljubljanski borzi ta teden ni bilo posebnih novic, niti večjih premikov, kar pomeni, da je ozračje še naprej turobno, likvidnost pa zelo nizka. Teden je bil rahlo negativen, merjeno z indeksom SBI TOP. Prometa je bilo za skoraj osem milijonov evrov, od tega s Krkinimi delnicami za 2,75 milijona evrov. Njihov enotni tečaj se je v petih dneh okrepil za 2,8 odstotka na 67,69 evra. Še precej bolj so na tedenski ravni podražile Savine delnice, saj je njihov tečaj poskočil za skoraj deset odstotkov. Na negativni strani izstopa Aerodrom, ki se je pocenil za več kot štiri odstotke. Vrednost Petrola se je znižal za tri odstotke.", "title": "Od popravka do medveda je kratka pot", "keywords": "Gospodarstvo", "lang": "slovenian"}
{"body": "Navade generacij se spreminjajo ljudje, ki danes odhajajo v zaslužen pokoj, so praviloma dokaj pri močeh, zato bi bilo zelo narobe misliti, da so obsojeni le na zdravilišča. Srečno pot, babica! Raziskave kažejo, da se upokojeni ljudje čedalje pogosteje odločajo za potovanja, pri čemer navadno ne želijo, da bi jih agencije obravnavale drugače kot preostale potnike, saj bi kaj takšnega po njihovem mnenju imelo slabšalni prizvok nemoči in s tem krepek psihološki učinek. Pametne glave pri turističnih agencijah se še posebej potrudijo za upokojence zunaj glavne turistične sezone, saj je ta ciljna skupina znana po tem, da ima obilico prostega časa in tako je upati tudi nekaj prihranjenega denarja, če jih bodo uspešno privabili medse, pa lahko njihovi cekini znatno prispevajo k izboljšanju letne bilance. Moderni upokojenci so tudi računalniško pismeni, znajo uporabljati internet, poiskati in tudi primerjati ponudbo, tako da jih kakšni ne preveč pošteni ponudniki ne morejo več pretentati. Poglejte, kako se znajdejo in kaj se lahko od njih naučimo tudi mi! Preberite pa tudi, kaj o njih menijo turistični delavci, pripravili smo tudi nekaj idej, kam na dopust za malo denarja!", "title": "V zlatih letih na zaslužen dopust!", "keywords": "upokojenec;upokojenci;potovanje;dopust;turist;penzija;pokoj;pokojnina;senior", "lang": "slovenian"}
{"body": "Nekdanjo prvo damo Vegrada Hildo Tovšak naj bi kriminalisti ovadili že petič. Tokratna ovadba naj bi se nanašala na goljufije pri pridobivanju evropskega denarja za izgradnjo Rimskih term. Vegrad naj bi še pred začetkom gradnje izdal za 12 milijonov evrov lažnih računov, da so lahko terme dobile iz evropskih skladov več kot tri milijone evrov, poroča Pop TV. Med ovadenimi naj bi bil tudi bivši direktor term Maks Brečko, ki naj bi ministrstvu za gospodarstvo predložil ponarejene račune, lažna poročila za gradbena dela, ki niso bila opravljena, in lažne posojilne pogodbe. Kriminalisti naj bi neuradno ovadili tudi Hildo Tovšak in uslužbenca Vegrada, ki je potrjeval račune, in nadzornika na gradbišču. Brečko ovadbe ne komentira, Tovšakova izstavljanje lažnih računov zanika. Vegradu plačali za 13 milijonov evrov Nova direktorica Rimskih term Marjana Novak je ugotovila, da je družba oktobra leta 2009 Vegradu plačala za 13 milijonov evrov računov, čeprav naj bi bilo do takrat opravljenih le za 825 tisoč evrov gradbenih del. Ministrstvo za gospodarstvo še ni podalo odgovora na vprašanje, ali bodo morale Rimske terme evropski denar vrniti. Prenovljene Rimske terme, ki so bile zaprte od oktobra 1991, so konec marca letos sprejele prve goste, konec maja pa jih je slovesno odprl premier Borut Pahor.", "title": "Peta ovadba za Tovšakovo", "keywords": "Hilda Tovšak;vegrad;kazenska ovadba", "lang": "slovenian"}
{"body": "Sprejet tudi sklep o dokapitalizaciji Nekdanja uprava Intereurope, ki so jo sestavljali Andrej Lovšin, Zvezdan Markežič in Ondina Jonke, na skupščini družbe ni dobila razrešnice za delo v letu 2009. V skladu s predlogom uprave so razrešnico prejeli predsednik uprave Ernest Gortan, Marko Jazbec, ki je bil v upravi od junija do novembra lani, in nadzorni svet družbe. Predsednik nadzornega sveta Bruno Korelič meni, da je nepodelitev razrešnice nekdanji upravi razumljiva, saj je bila proti vsem trem vložena tudi odškodninska tožba. Da je nekdanja uprava prekoračila pooblastila in kršila obveznosti, je po njegovem mnenju razvidno tudi iz tožbe zoper nekdanjo upravo, ki jo vodi odvetniška pisarna Kozinc. Delničarji so sprejeli tudi vse predloge spremembe statuta. Med drugim je bil sprejet tudi sklep, ki upravo pooblašča za izdajo novih delnic za vložke. Z dokapitalizacijo, ki bi jo uprava izvedla v prihodnjih petih letih, bi se osnovni kapital družbe povečal za do polovico obstoječega osnovnega kapitala oziroma za dobrih 16 milijonov evrov. Intereuropa glede na zadolženost in težave finančne narave namreč čim prej potrebuje svež kapital, je še dejal Korelič. Kdaj natančno bi bila dokapitalizacija izpeljana, še ni določeno. Delničarji so se seznanili še z letnim poročilom koncerna Intereuropa za leto 2009, skupaj z mnenjem revizorja in pisnim poročilom nadzornega sveta o preveritvi sestavljenega letnega poročila za lani. Seznanili so se tudi s prejemki članov nadzornega sveta in uprave, ki so jih za opravljanje nalog v družbi prejeli v preteklem poslovnem letu.", "title": "Nekdanja uprava Intereurope brez razrešnice", "keywords": "Gospodarstvo", "lang": "slovenian"}
{"body": "Po številnih gradbenih podjetjih je tudi vodstvo mariborskega MTB na sodišče vložilo predlog za stečaj. Kot vzrok za stečaj je direktor navedel upad naročil, kreditni krč in druge posledice finančno-gospodarske krize. Podjetje MTB je že aprila lani na sodišče vložilo predlog za prisilno poravnavo. Direktor mariborskega gradbenega podjetja MTB Viktor Lednik je na mariborsko sodišče vložil zahtevo za začetek stečajnega postopka. V MTB je zaposlenih okoli 120 delavcev. Lednik je v sporočilu za medije pojasnil, da podjetje MTB ni zmoglo nadaljevati začrtane poti poslovanja, predvsem zaradi upada investicij za znane naročnike, neaktivirane nadaljnje lastne gradnje zaradi bančnega krča in splošnih posledic finančno-gospodarske krize, ki so v zadnjih letih prizadele Slovenijo. Žal nam v letošnjem februarju ni uspelo zagotoviti plač za zaposlene, kar je pogoj za normalno delovanje podjetja, zato smo se odločili, da sodišču predlagamo stečaj, je še zapisal direktor gradbenega podjetja, ki je sicer v večinski lasti Blaža Mlinariča. Da bo zoper podjetje uveden stečaj, je bilo jasno že pretekli teden, ko je Lednik delavce obvestil, da pogovori z bankami niso bili uspešni. Kot je že takrat povedala sindikalna predstavnica Breda Črnčec iz Zveze svobodnih sindikatov Slovenije, so delavci sicer razočarani, po drugi strani pa čutijo olajšanje, saj bodo tako čim prej prišli do denarja na zavodu za zaposlovanje in iz jamstvenega sklada. Ob tem je dodala, da bo sindikat poskušal vsaj minimalno pomagati, v kolikor bo lahko, saj se na sindikat gradbeništva po pomoč obračajo številni delavci, ki so ostali brez zaposlitve po vsej državi. Zlasti bodo delavcem v oporo pri izpolnjevanju obrazcev, napotili pa jih bodo tudi na humanitarne organizacije. Delavci MTB, podjetja, ki je bilo lani v prisilni poravnavi, tako niso dočakali januarske plače skupaj s poplačili posojil in stroški za prevoz na delo. Stavkajoči delavci so sicer že ob začetku stavke napovedali, da od vodstva pričakujejo, da bo predlagalo stečaj, če podjetje do ponedeljka ne bo nakazalo zahtevanih izplačil. S stečajem je dokončno propadel še eden od mariborskih gradbincev. Že konec januarja je bil stečaj uveden v družbi Stavbar Gradnje, kjer je delo izgubilo okoli 130 ljudi, konec februarja pa je enaka usoda doletela tudi CPM s 670 zaposlenimi. Da slika v mariborskem gospodarstvu ni rožnata niti v drugih panogah, pa je dokazal še začetek stečajnega postopka v Tovarni vozil Maribor, od koder se bo moralo na zavod za zaposlovanje prijaviti še okoli 140 ljudi.", "title": "V stečaj tudi mariborski gradbinec MTB", "keywords": "mtb;sodišče;postopek;tvm;stavbar;gradnje;cpm", "lang": "slovenian"}
{"body": "Preiskave NLB-jeve preteklosti Guverner centralne banke Boštjan Jazbec je v odgovoru Vinku Gorenaku potrdil, da so predstavnikom NLB-ja pojasnili, da s posredovanjem podatkov v policijskih preiskavah ne kršijo tajnosti. Jazbec je v odgovoru Gorenaku - ta je na ministra Uroša Čuferja naslovil poslansko vprašanje - pojasnil, da je NLB Banko Slovenije pred časom seznanil s pomisleki njenih strokovnih služb glede posredovanja podatkov policiji zaradi določb zakona o bančništvu. Preberite si tudi NLB ne da kreditnih map, Gorenaka zanima, kaj bo storil Čufer Pristojni iz centralne banke so se na to temo nato s predstavniki NLB-ja tudi sešli in jim pojasnili, da v primerih, ko pristojni organi od njih zahtevajo podatke na podlagi drugih zakonov, NLB s posredovanjem podatkov ne krši zakona o bančništvu. Še zlasti pa mora banka v primerih, ko sama podaja kazenske ovadbe, priložiti vse ustrezne dokaze. Kmalu zatem so se sestali tudi s predstavniki policije in specializiranega državnega tožilstva, kjer so tudi njim pojasnili svoje razumevanje v zvezi s problematiko posredovanja zaupnih podatkov. Jazbec je ob tem dodal, da tudi zadnja dopolnitev zakona o bančništvu, ki jasneje določa izjeme pri dolžnosti varovanja zaupnih podatkov, če banka posreduje podatke pristojnim organom zaradi suma kaznivega dejanja, potrjuje njihova stališča, ki so jih posredovali tako NLB-ju kot tudi pristojnim organom. Omenjena dopolnitev prav tako za štirikrat podaljšuje zastaralni rok glede kazenske in odškodninske odgovornosti, povezane z opravljanjem funkcije člana uprave ali nadzornega sveta. Osem nevsebinskih ovadb Svet Banke Slovenije je danes namreč obravnaval odgovor guvernerja Boštjana Jazbeca na petkov poziv poslanca SDS-a Vinka Gorenaka, naj zaradi onemogočanja učinkovitega preiskovanja sumov kaznivih dejanj v zvezi s slabimi posojili ukrepa zoper NLB. Gorenak je Jazbeca v petek pozval, naj v okviru svojih zakonskih pristojnosti ukrene vse potrebno, da bo vodstvo NLB-ja odpravilo vse ovire ter policiji in tožilstvu nemudoma omogočilo takojšen dostop do vseh podatkov, ki so potrebni za učinkovito delo na področju preiskovanja sumov kaznivih dejanj, povezanih s slabimi krediti. Po Gorenakovih podatkih je banka do zdaj podala osem ovadb, ki so bile praviloma neprimerne za nadaljevanje preiskovanja, saj iz njih ni mogoče razbrati niti storilcev niti višine materialne škode, ki naj bi jo banka utrpela. Prav tako NLB ovadbam praviloma ne prilaga nobenega listinskega dokazila, listin pa ne izroča niti na poziv tožilstva ali policije. Banka NLB d. d. vztrajno zavrača zahteve po izročitvi kreditnih map in spremljajoče dokumentacije. Pri tem zastopa stališče, da bi z izročitvijo listin tožilstvu ali policiji brez odredbe sodišča prekršila določbe Zakona o bančništvu, ki urejajo zaupnost podatkov, čeprav je seznanjena, da njenega razumevanja zakonskega besedila ne delijo niti policija, niti tožilstvo, niti sodišče, niti Pravni oddelek Banke Slovenije . NLB diametralno nasprotno Konstruktivno sodelujemo Že v petek so se na Gorenakov zapis odzvali tudi v NLB-ju in odločno zanikali očitke o nesodelovanju. Poudarjamo, da je prav ugotavljanje odgovornosti ena od ključnih sestavin temeljite preobrazbe banke, ki je v teku, so zapisali. V banki so zagotovili, da poteka celovit in sistemski pregled nekaj več kot 100 primerov izpostavljenosti, ki so razlog za okoli 70 odstotkov vseh izgub v zadnjih letih. Letos je bilo zaznanih več kot 30 primerov, nekateri so že končani in predani pristojnim organom. Z organi preiskovanja in pregona v državi redno in konstruktivno sodelujemo, dosledno skladno z zakonodajo in ob upoštevanju bančne tajnosti, so še poudarili.", "title": "Jazbec Če banka podaja ovadbe, naj priloži vse dokaze", "keywords": "Gospodarstvo", "lang": "slovenian"}
{"body": "Ker je Telekom Slovenije zavrnil izplačilo več kot 20 mio evrov odškodnine, je Tuš Telekom proti družbi vložil tožbo. Zaradi zdomnevne zlorabe prevladujočega položaja na trgu je Tuš Telekom od Telekoma Slovenije zahteval izplačilo odškodnine Potem ko je Telekom Slovenije zavrnil njihov odškodninski zahtevek, se je družba Tuš Telekom odločila za tožbo. Vložila jo je na ljubljanskem okrožnem sodišču. Zahtevek glede škode, ki jo je s svojim ravnanjem Telekom Slovenije povzročil našemu podjetju, smo že pred posredovanjem ustreznim sodnim institucijam želeli rešiti na sporazumen način. To ni bilo mogoče, so pojasnili v Tuš Telekomu. Kot je znano, je Tuš Telekom zaradi domnevne zlorabe prevladujočega položaja ter kršitve določil sektorske zakonodaje od Telekoma Slovenije zahteval plačilo 21,47 milijona evrov odškodnine. S favoriziranjem Siola naj bi mu namreč povzročili poslovno škodo.", "title": "Tuš toži Telekom", "keywords": "tuš;telekom;slovenije;telekomunikacije;telefonija;tožba;siol;prevladujoči;položaj", "lang": "slovenian"}
{"body": "600 evrov minimalne plače, ki so si jo z delavsko vstajo zagotovili oktobra, bodo delavci Gorenja prejemali še naprej. Z upravo so se namreč uskladili, da dogovor podaljšajo.", "title": "V Gorenju se plače ne bodo nižale", "keywords": "gorenje;delavec;pogajanje;minimalna;plača", "lang": "slovenian"}
{"body": "Washington - Generalni direktor Mednarodnega denarnega sklada (IMF) Dominique Strauss-Kahn bo ostal na položaju, potem ko je izvršni odbor IMF ugotovil, da ni razloga za njegovo odstavitev zaradi domnevne zlorabe položaja, danes poroča ameriška tiskovna agencija AP. Strauss-Kahn je z odločitvijo odbora zadovoljen Strauss-Kahn naj bi imel intimen odnos s podrejeno Pirosko Nagy, višjo uslužbenko na afriškem oddelku IMF, zaradi česar so proti generalnemu direktorju IMF sprožili preiskavo o domnevni zlorabi položaja. Dejanja Strauss-Kahna so \"vredna obžalovanja in odražajo napačno presojo\", vendar je bil njun odnos sporazumen in ni vključeval spolnega nadlegovanja, je v soboto v izjavi pojasnil izvršni odbor IMF. \"Razpoloženje odbora je bilo zelo, zelo pozitivno,\" je po sobotnem srečanju pojasnil izvršni direktor IMF Šakur Šalan. \"Naš sklep je bil, da to nikakor ne vpliva na učinkovitost generalnega direktorja,\" je pojasnil Šalan. Kot je še dodal, je odbor soglasno sprejel opravičilo Strauss-Kahna, priznal pa, da osebja IMF, predvsem ženske, z obnašanjem Strauss-Kahna \"niso zadovoljne\". Strauss-Kahn je v ločeni izjavi medtem izrazil obžalovanje zaradi afere in hvaležnost izvršnemu odboru. \"Pripetljaj močno obžalujem in zanj sprejemam odgovornost,\" je dejal 59-letni Strauss-Kahn in se opravičil izvršnemu odboru, osebju IMF in družini. Odnos naj bi se med Strauss-Kahnom in Nagyjevo poglobil na januarski evropski konferenci IMF. Elektronsko pošto, ki sta si jo izmenjavala Strauss-Kahn in Nagyjeva, pa je odkril mož Nagyjeve Mario Blejer, prav tako v preteklosti zaposlen v IMF. Nagyjeva je nato avgusta zapustila IMF in se kot ekonomistka zaposlila v Evropski banki za obnovo in razvoj v Londonu.", "title": "Strauss-Kahn bo ostal na položaju generalnega direktorja IMF", "keywords": "gospodarstvo;ekonomija", "lang": "slovenian"}
{"body": "Odhajajoča vlada je sprejela interventni zakon, ki bo v parlamentarni proceduri obravnavan po nujnem postopku takoj po konstituiranju državnega zbora. Vlada je potrdila besedilo predloga zakona o interventnih ukrepih za leto 2012. Če bo v državni zbor sprejet po nujnem postopku takoj po konstituiranju parlamenta, bi bil lahko uveljavljen do konca leta. Danes sprejeti predlog zakona med drugim določa, da se v letu 2012 ne bodo usklajevali transferji posameznikom in gospodinjstvom, pokojnine in drugi prejemki ter plače javnih uslužbencev in funkcionarjev. Višina regresa za javne uslužbence in funkcionarje za leto 2012 ostane pri 692 evrih, v veljavi pa bodo ostale tudi omejitve napredovanj javnih uslužbencev v letu 2012. Plače funkcionarjev se bodo znižale za štiri odstotke osnovne plače, piše v sporočilu za javnost po koncu seje vlade. Sindikati izrazili podporo Jankovićevemu predlogu Konfederacija sindikatov javnega sektorja pod vodstvom Branimirja Štruklja podpira predlog interventnega zakona, kot jim ga je predstavil najverjetnejši mandatar Zoran Janković. Ta predlog predstavlja kompromis med vladnim predlogom in predlogom Pavla Gantarja iz stranke Zares. Tako bi bila napredovanja v plačne razrede in nazive zamrznjena le v prvi polovici leta 2012, v drugi polovici leta pa bi se ta zamrznitev sprostila. Gregor Virant je izjavil, da bi podprl interventni zakon, če bodo slednjemu podporo izkazali tudi sindikati. Več o Virantovih stališčih si lahko preberete v sledečem članku. Podpora ni brezpogojna Pogoj sindikatov za podporo novemu interventnemu zakonu je pisna zaveza, da ne bo nobenih enostranskih posegov v dogovor v prihodnjem letu. Če bi bila ta zaveza kršena, bi bil to po Štrukljevih besedah \"neposreden poziv k splošni stavki v javnem sektorju, ker bi šlo za direktno kršitev dogovora\". Po njegovih besedah bi bilo tudi smiselno, da se najverjetnejši mandatar Janković sestane z reprezentativnimi sindikati javnega sektorja in jim predstavi predlog zakona. Del sindikatov predlaga usklajevanje Pogajalska skupina dela sindikatov javnega sektorja, ki jo vodi Drago Ščernjavič, pa predlaga sestanek z začasnimi vodji poslanskih skupin novega sklica. Na sestanku bi predstavili tudi svoje poglede in predloge. V pismu, ki so ga naslovili na predsednika državnega zbora Ljuba Germiča, prosijo, da na sestanek povabi tudi predstavnike vlade in predsednike parlamentarnih strank.", "title": "Vlada sprejela interventni zakon", "keywords": "Branimir Štrukelj;Zoran Janković;Pavel Gantar;intervencijski zakon;sindikati", "lang": "slovenian"}
{"body": "Preiskava. Zaslišanja na CSD Ravne na Koroškem. Proti socialni delavki Ireni Pudgar in psihologinji Jasni Špiler Čadej s Centra za socialno delo (CSD) Ravne na Koroškem poteka preiskava kaznivega dejanja nevestnega dela v službi, so potrdili s policije. Že aprila ju je ovadil oče koroške deklice, ker naj bi bili po njegovih besedah obveščeni o tem, kaj se z deklico dogaja, a v zvezi s tem nista ničesar storili. “Prav tako nista sprožili ugotovitvenega postopka – vse informacije o sumu zlorabe sta ovrgli z izjavo dekličine mame, ki je navedbe zanikala,” pojasnjuje dekličin oče. Da je postopek v fazi preiskave, nam je potrdila tudi direktorica CSD Ravne Sonja Tiršek, obe delavki pa sta bili včeraj odsotni za pojasnila. Neuradno smo izvedeli, da potekajo zaslišanja.", "title": "Sum nevestnega dela", "keywords": "ravne na koroškem;mesto;vas;center za socialno delo;vlada;parlament;državni zbor;državna ustanova;javna ustanova", "lang": "slovenian"}
{"body": "Skrbi jih predvsem razprodaja državnega premoženja V Zvezi svobodnih sindikatov odločno nasprotujejo predlagani klasifikaciji naložb Slovenskega državnega holdinga. Od poslancev zato zahtevajo, da je ne potrdijo. Predsednik sindikata Dušan Semolič je prepričan, da želi politika na oblasti s predlogom, ki ga je vlada pretekli teden poslala v DZ, reševati proračun in projekt slabe banke z razprodajo državnega premoženja. Sindikalist opozarja, da gre za a la carte ponudbo tujim vlagateljem, da pokupijo vse, kar je še vrednega v slovenskem gospodarstvu. Ker je čas krize izrazito neprimeren za prodajo lastniških deležev, Semolič v teh načrtih vidi razprodajo državnega premoženja, pri čemer opozarja, da gre za izrazito kratkoročno razmišljanje brez analize dolgoročnih učinkov na državo in gospodarstvo, pridobljena sredstva pa da ne bodo namenjena za prihodnji razvoj države in blaginjo njenih državljanov, temveč za pokrivanje proračunske luknje. Sprejem klasifikacije bi bil neodpustljiva napaka, prodaja pa greh Na spisku za prodajo so tudi naložbe, katerih prodaja bi bil neodpustljiv greh, je še prepričan prvi mož ZSSS-ja, izpostavlja pa Luko Koper, Družbo za avtoceste v RS Dars, Krko, Petrol, Telekom Slovenije in Zavarovalnico Triglav. Takšne prodaje bi po njegovem mnenju gotovo pripeljale tudi do sovražnih prevzemov. Poudaril je še, da te družbe ogromno prispevajo v proračun, h gospodarskemu razvoju in k zaposlovanju. V ZSSS-ju zato od poslancev zahtevajo, da klasifikacije ne potrdijo. Njen sprejem bi bil neodpustljiva napaka, je še prepričan Semolič. Država je slab prodajalec Sekretarka Sindikata kemične, nekovinske in gumarske industrije Slovenije KNG Sonja Kos je opozorila, da država nima nikakršne strategije glede tega, kaj želi s svojim gospodarstvom. To je po njenih besedah pomemben razlog za prepričanje, da je država slab gospodar. Pretekle izkušnje pa kažejo predvsem to, da je država slab prodajalec, je dejala Kosova, saj se o prodajah ne odloča na podlagi strokovnih argumentov, ampak o njih odloča politika, in še najmanj se odloča glede na to, kaj je v interesu državljanov, ki naj bi jih zastopala. Predlagana klasifikacija je v kombinaciji z zakonom o državnem holdingu in slabi banki zato pogubna tako za gospodarstvo kot državo, še meni. Nobena pametna država ne prodaja telekomunikacij Generalna direktorica Sindikata delavcev prometa in zvez Slovenije Cvetka Gliha je opozorila, da predlog klasifikacije ne vsebuje ključnih dejavnikov za razvoj posameznega področja in zagotavljanje ustrezne socialne varnosti v državi. Izjemno nepremišljena se ji zdi predvsem prodaja celotnega državnega deleža v Telekomu Slovenije. Nobena država, ki razmišlja pametno, po njenih besedah ne prodaja telekomunikacijskih operaterjev, ker to pomeni tudi ogrožanje nacionalne varnosti. Nesprejemljiva se ji zdi tudi prodaja Pošte Slovenije in Darsa. Izvršna sekretarka ZSSS-ja Andreja Poje je opozorila, da je bil seznam naložb narejen brez predhodne strategije in analize učinkov na posamezne sektorje, regije in državo, še posebej na telekomunikacijskem, prometnem in energetskem področju. Prodaja bi pomenila popolno odvisnost od tujcev, je prepričana Pojetova. Kmet, ki proda njivo, postane dninar, je posvarila. Veliko večja težava kot vprašanje lastništva se ji zdi problematika upravljanja podjetij.", "title": "ZSSS od poslancev zahteva, naj ne potrdijo klasifikacije državnih naložb", "keywords": "Slovenija;Gospodarstvo", "lang": "slovenian"}
{"body": "Obtožnice. Hozjan se je izognil seji senata, na kateri bi odločali, ali je oškodoval Šoul. 1480 evrov – za toliko je Hozjan oškodoval Šoul, je zapisano v treh obtožnicah. Ljubljana. Marko Hozjan, predsednik Študentske organizacije Univerze v Ljubljani (Šoul), je včeraj poslal pisno opravičilo, da ga ne bo na sejo senata Šoula, kot razlog pa navedel osebne razloge. To pomeni, da bo senat o obtožnicah, ki ga bremenijo, da je organizacijo oškodoval za 1.480 evrov, odločal najpozneje v sedmih dneh. Poleg tega so na ljubljanski policijski upravi potrdili, da vodijo predkazenski postopek zaradi suma storitve pregonljivega kaznivega dejanja na škodo Šoula, več informacij pa za zdaj ne morejo posredovati. Fiktivne napotnice Tožilec Miha Gorjup je sicer zaradi “fiktivnih” študentskih napotnic sestavil tri obtožnice zoper Hozjana. V prvi mu očita, da je organizacijo oškodoval za 650 evrov, ker je izdal odredbi za plačilo honorarja Maši Hribar za pomoč pri zbiranju podpisov za referendum o malem delu, čeprav pri tem ni sodelovala. Poleg tega je Hozjan v elektronskem dopisovanju z vodjo informacijske pisarne Urošem Novakom zapisal, da je plačilo Hribarjeve v resnici namenjeno Boštjanu Pišlerju, kar po besedah pisca obtožnice “dokazuje pravi namen obdolženega, in da je bila kršitev naklepna”. Tudi v drugem primeru gre za podobno stvar, ker je bil honorar izplačan Moniki Bizjak, namenjen pa Žigi Vavpotiču, ki je bil svetovalec predsedstva, a ni imel veljavne napotnice, izplačilo za nazaj pa ni bilo mogoče. V tretji obtožnici je zapisano, da je Hozjan izdal odredbo za plačilo 180 evrov Mateju Prevcu, ker je ta sodeloval pri projektu Informativa, kar pa je vodja tega projekta zanikal. Če ga bo senat spoznal za krivega in se Hozjan ne bo pritožil na razsodišče, pa bo po predlogu tožilca Šoula Gorjupa (glede na pravilnik o senatu) moral plačati kazen v višini 672 evrov. Sicer pa smo neuradno izvedeli, da naj bi Hozjan odstopil z mesta predsednika Šoula, preden bi senat odločal o njegovi krivdi.", "title": "Predsedniška zloraba", "keywords": "šoul;poklicno združenje;marko hozjan;oseba", "lang": "slovenian"}
{"body": "Z današnjim dnem je znova vzpostavljena redna letalska povezava med Ljubljano in Beogradom. Slovenski nacionalni prevoznik bo v Srbijo letel šestkrat tedensko. Adria Airways je na redni progi Ljubljana Beograd začela leteti že leta 1968 in je na tej liniji letela vse do začetka devetdesetih let prejšnjega stoletja. Z današnjim dnem je ta povezava spet vzpostavljena. V Adrii Airways verjamemo, da se bo linija uspešno razvijala, saj bo v Srbiji zaradi ukinitve vizumov povečan obseg aktivnosti na gospodarskem področju, je povedal pomočnik direktorja prodaje in trženja Adrie Airways Tomaž Škofic. Adria Airways bo srbskim potnikom preko Ljubljane omogočila povezave v evropske prestolnice Amsterdam, Bruselj, Dunaj, Koebenhavn, Frankfurt, London, München, Pariz, Stockholm, Varšavo, Zürich in v druga evropska mesta, v sodelovanju s članicami združenja Star Alliance pa z več kot 1000 destinacijami na svetu.", "title": "Adria Airways spet leti v Beograd", "keywords": "adria;airways;letalska;družba;letalski;prevoznik;ljubljana;beograd;povezava", "lang": "slovenian"}
{"body": "Kanalizacija. V Ljubljani brez nje še vsaj pet let. Napeljavo vodovoda in kanalizacije v vsako hišo do leta 2014 je pred lanskimi lokalnimi volitvami obljubljal ljubljanski župan Zoran Janković. Krištof Mlakar, direktor javnega podjetja Vodovod - Kanalizacija (Vo-Ka), pa je včeraj napovedal, da bodo to uresničili šele čez pet let pod pogojem, da bodo od Evrope dobili 36 milijonov evrov. Pol denarja iz evropskega kohezijskega sklada MOL. Po treh letih je končala projekt izboljšanja kanalizacijskega sistema, ki je stal 13,4 milijona evrov. Polovico denarja je prispeval kohezijski sklad, 30 odstotkov so pokrili iz okoljskih dajatev za onesnaževanje okolja zaradi odvajanja odpadnih voda, 20 odstotkov pa je šlo iz proračuna Mestne občine Ljubljana (MOL). Osemnajst milijonov evrov potrebujejo za dokončanje zbiralnika C0, 18 milijonov pa za širitev centralne čistilne naprave. “Predvidevamo, da nam bo Evropska komisija namenila ta denar in da bomo čez pet let ukinili greznice na širšem območju Ljubljane,” je povedal Mlakar in dodal, da zdaj pripravljajo vlogi za pridobitev teh evropskih sredstev. Na novo priključili sto objektov Prvi odsek kanalizacijskega zbiralnika C0, ki poteka po Sneberski cesti, so zgradili v sklopu kohezijskega projekta izboljšave hidravličnega delovanja kanalizacijskega sistema v Ljubljani. Poleg tega so zgradili zbiralnik S (poteka po cesti Ob Ljubljanici, Pugljevi, Povšetovi in Puterlejevi ulici ter ob Turnskem nabrežju) in tri zadrževalne bazene. “Na Sneberski cesti smo na kanalizacijo priključili približno sto objektov, to je okoli 350 občanov,” je povedala strokovna vodja projekta v Vo-Ki Barbara Gnidovec.", "title": "Čakali bodo še dlje", "keywords": "Ljubljana;kanalizacija", "lang": "slovenian"}
{"body": "Banka Slovenije trdi, da so za slabe kredite bank krive slabe poslovne odločitve bank, krediti na neekonomski osnovi, nestrokovne uprave in nadzorniki ter slaba organizacija bank. Drži, pravi Lahovnik, a pozabili so omeniti, da so oni tisti, ki so odgovorni za likvidnost in nadzor nad bančnim sistemom v Sloveniji . Medtem ko danes tako podjetja kot navadni državljani izjemno težko pridejo do posojil, zaupno poročilo Banke Slovenije razkriva, kako preprost je bil še pred časom za nekatere dostop do milijonov. V NLB naj bi bilo tako skupaj za kar dve milijardi in 90 milijonov evrov slabo zavarovanih posojil, nekateri dolžniki pa z odplačevanjem obveznosti zamujajo že več kot 90 dni. Med največjimi dolžniki so Zidarjev SCT v stečaju, cerkveni Zvon 1 Holding, Primorje, ki je prav tako v stečaju, in T-2, ki je v prisilni poravnavi. V NKBM pa je za okoli 612 milijonov evrov slabih terjatev, največji dolžniki pa so T-2, Zvon 1, Pom Invest in Poteza Naložbe. Še posebej pa v oči bode šest večmilijonskih kreditov, ki naj bi bili odobreni celo brez vsakega zavarovanja. Bi morali biti odgovorni sankcionirani? Novi Ljubljanski banki največ dolguje Zidarjev SCT v stečaju 187 milijonov evrov, ki pa so zavarovani samo z 39 milijoni premoženja. Lahovnik Sodba v primeru Merkur naj jim bo zgled Po mnenju ekonomista Mateja Lahovnika so ti podatki presenetljivi, ker kažejo, da so ena pravila veljala za navadne državljane, izbrancem pa je bilo omogočeno, da so jemali kredite brez ustreznih zavarovanj in na podlagi projektov, ki so imeli slabo boniteto . Po njegovem mnenju tu nedvomno obstaja precejšnji sum tako kazenske kot tudi odškodninske odgovornosti uprav in nadzornih svetov bank. Banka Slovenije je v sporočilu zapisala, da so glavni razlogi za slabe kredite slabe poslovne odločitve bank, krediti na neekonomski osnovi, nestrokovne uprave in nadzorniki ter slaba organizacija bank. Lahovnik pravi, da to povsem drži. So pa pri tem pozabili izpostaviti, da so oni tisti, ki so odgovorni za likvidnost in nadzor nad bančnim sistemom v Sloveniji. Tako da bodo morali tudi pri sebi poiskati odgovornost, kako je mogoče, da so denimo banke za dolge finančne naložbe podeljevale kratkoročne kredite, kar je v nasprotju s temeljnimi finančnimi pravili. To, kar učimo bruce v prvem letniku, da se ne sme početi, so oni očitno počeli, Banka Slovenije pa ob tem ni rekla popolnoma nič, je povedal za oddajo 24UR OB ENIH. Na vprašanje, kdo bi moral odgovarjati, Lahovnik pravi, da je zelo pomembno, da vlada doseže, da kazenska odgovornost v teh primerih ne zastara. Druga stvar, ki jo je po njegovem mnenju treba preveriti, je, ali je mogoče podaljšati tudi roke za odškodninske zahtevke. Kajti po obstoječi zakonodaji so ti roki zelo kratki tri oziroma pet let, kar bi pomenilo, da je že skoraj večina zadev zastarala. Zato je treba te zastaralne roke podaljšati in potem ukrepati. Kar se pa tiče bankirjev oziroma tistih, ki so podeljevali kredite, pa mislim, da bi morala biti marsikomu zgled včerajšnja sodba v primeru Merkur. Ukrepati bodo morali tako policija kot tožilstvo in pa lastniki bank, med katerimi je tudi država.", "title": "NLB in NKBM Bankirji 's krvjo' jamčijo, da nezavarovanih kreditov ni bilo", "keywords": "nlb;nkbm;kredit;krediti;slabi;posojilo;poročilo;banka;slovenije;terjatev;dostop", "lang": "slovenian"}
{"body": "Tokio - Dolar je v današnjem tokijskem trgovanju padel pod raven 87 jenov, s čimer je ameriška valuta v primerjavi z japonsko na najnižji ravni po juliju 1995. Trgi se odzivajo na napovedi ameriške centralne banke Federal Reserve, da bo obrestne mere na izjemno nizkih ravneh obdržala še podaljšano časovno obdobje, kar vrednost dolarja potiska navzdol. Vrednost dolarja v primerjavi z jenom je v današnjem azijskem trgovanju padla že na raven 86,51 jena za dolar in je trenutno na najnižjih ravneh v več kot 14 letih. Na padanje dolarja po eni strani vplivajo navedbe Federal Reserve, da bo obrestne mere na izjemno nizkih ravneh obdržala še podaljšano časovno obdobje, kar po mnenju večine poznavalcev pomeni vsaj do sredine prihodnjega leta. Obenem pa na vse cenejši dolar vplivajo tudi spodbudni konjunkturni podatki v ZDA, ki paradoksalno povzročajo umik vlagateljev iz dolarja - ta velja za varno pribežališče v času krize - in premik v druge valute, kot sta jen in evro, ter v zlato. Cena zlata se že nekaj časa dviguje, danes pa je prvič v zgodovini presegla 1195 dolarjev za unčo. Na dvig je vplival tudi nakup zlatih rezerv Mednarodnega denarnega sklada s strani centralne banke Šri Lanke. Padanje dolarja v primerjavi z jenom negativno vpliva na velike japonske izvoznike, zaradi česar se je danes znižal tudi tečaj indeksa Nikkei na tokijski borzi. Japonski finančni minister Hirohisa Fudži je sicer danes zjutraj dal vedeti, da bi vlada utegnila posredovati na valutnem trgu, če bo dolar padel na \"nenormalno nizko raven\" oz. bodo gibanja na valutnih trgih \"nenormalno nestabilna\". Vlagatelji intervencije na odprtem trgu sicer ne pričakujejo v kratkem, pa še takrat naj bi šlo za usklajen ukrep z drugimi osrednjimi centralnimi bankami po svetu. Japonska sicer v valutne trge ni posegala vse od marca 2004.", "title": "Dolar v današnjem trgovanju padel pod 87 jenov na najnižjo raven v zadnjih 14 letih", "keywords": "gospodarstvo;ekonomija", "lang": "slovenian"}
{"body": "Razlog za stavko je bila močno zmanjšana nagrada Ker so stavkajoči od uprave dobili le pisno zahtevo, naj prenehajo stavkati in pristanejo arbitražni svet, bodo v sredo s stavko nadaljevali. Danes so že izvedli triurno stavko. Vodja sindikata Vater Vodopivec upa, da se bo uprava le odločila za neposredne pogovore. Zaposleni so se za stavko odločili po tem, ko je vodstvo novogoriške družbe zaradi slabšega poslovnega izida od načrtovanega namesto izplačila praznične nagrade v višini najmanj 1465,21 evra bruto na zaposlenega predlagalo enkratno izplačilo vsem zaposlenim v družbi, z izjemo direktorjev sektorjev, v višini 354,73 evra bruto na zaposlenega. Izpeljali triurno stavko Sindikat je prejšnji teden dogovor zavrnil, prav tako pa ni pristal na predlog uprave o ustanovitvi arbitražnega sveta za rešitev problema. Danes so že izpeljali triurno stavko, svoje aktivnosti pa bodo v naslednji dneh še stopnjevali. Tako naj bi v sredo stavkali pet ur, naslednji dan pa naj bi roke prekrižali tekom celega osemurnega delavnika. Po oceni stavkovnega odbora je bila stavkovna udeležba danes domala 100-odstotna, pri čemer so tudi v času stavke zagotovili odpravo manjših okvar, tako da stavka odjemalcev električne energije ni prizadela. Stavkajoči so se z upravo sicer pripravljeni pogovarjati o dinamiki izplačila nagrad. Uprava ne želi medijske vojne Iz uprave Elektra Primorska, kjer menijo, da je stavka preuranjena, so tekom dneva sicer sporočili, da se medijski vojni s sindikatom ne nameravajo pridružiti, da pa so na voljo za pogovore, na katere so tudi danes povabili predsednika sindikata. V društvu Mali delničarji - Skupaj smo močnejši pa so sindikat danes pozvali k zamrznitvi stavke in začetku pogajanj z upravo. V primeru povzročitve poslovne škode delničarjem Elektra Primorska pa v društvu ne izključujejo uporabe instrumenta odškodninske odgovornosti zoper organizatorje stavke.", "title": "V Elektru Primorska bodo nadaljevali s stavko", "keywords": "Gospodarstvo", "lang": "slovenian"}
{"body": "Del zaposlenih iz hčerinskih družb se je že prezaposlil v matično podjetje Delavci SCT Obrati bodo najverjetneje ostali brez odpravnin. Matično podjetje SCT ne more izplačati plač, saj ima blokirane račune. Največje slovensko gradbeno podjetje SCT je zaradi slabega poslovanja že pred dnevi predlagalo prisilno poravnavo, je za TV Dnevnik poročala Alenka Pogačnik. Zato imajo do začetka postopka pred sodiščem blokirane račune. Okoli 2.000 delavcev tako za zdaj ostaja brez, čeprav mizernih, decembrskih plač. Še na slabšem pa so delavci, ki so bili zaposleni v hčerinski družbi SCT Obrati. Podjetje je od 10. januarja v stečaju in 115 delavcev je prav danes prejelo odpovedi. Po besedah stečajnega upravitelja Mihaela Bakovnika, bodo morali delavci neizplačano decembrsko plačo prijaviti v stečajni postopek. Posamezniki so imeli seveda majhne plače in bodo dobili od jamstvenega sklada, kar je predvideno za marec. Vendar, ker je osnovni kapital družbe znašal le 8.000 evrov, je vprašanje, ali bodo delavci sploh dobili odpravnino. Tujim delavcem je na pomoč priskočila tudi organizacija Nevidni delavci sveta, ki naj bi se z vodstvom SCT-ja dogovorila, da bodo delavci, dokler si ne uredijo statusa ali pridobijo nove zaposlitve, še vedno lahko prebivali v njihovih samskih domovih. Sicer pa bo vseh 115 delavcev delavske knjižice prejelo 9. februarja, 93 delavcev pa se je že prezaposlilo na SCT.", "title": "S čim bodo odšli SCT-jevi delavci?", "keywords": "SCT;stečaj;prisilna poravnava", "lang": "slovenian"}
{"body": "Občutno znižanje cen stanovanj lahko tistim s hipotekarnimi krediti povzroči obilico težav. Kaj če bo vaše stanovanje vredno manj, kot ste dolžni banki? Banke ob tem, ko vam odobrijo kredit poskrbijo tudi za to, da bodo svoj denar zagotovo dobile nazaj. V primeru stanovansjkih kreditov je tako zavarovanje največkrat hipoteka ali zastavna pravica na nepremičnini. To pomeni, da v primeru, da svojih obveznosti do banke ne izpolnjujete, banka vaše stanovanje zaseže, ga da na dražbo, proda in z izkupičkom poravna vaš dolg. Kar nekaj ljudi pa bi se ob napovedanem znižanju vrednosti nepremičnin lahko znašlo v težavah, saj bodo njihove nepremičnine vredne manj, kot pa so dolžni banki. Najbolj na udaru bodo tisti, ki so s kreditom poplačali celo ali pa večino vrednosti nepremičnine, med njimi še posebej kreditojemalci, ki so se za nakup odločili v letih 2007 in 2008, ko so bile cene na vrhuncu. Vas zanima, kaj čaka kreditojemalce, kako banke ocenjujejo prihajajočo situacijo in na kakšen način ocenjujejo vrednost nepremičnin? Je vaše stanovanje vredno dovolj?", "title": "Banke bodo od vas zahtevale več!", "keywords": "Stanovanje;kredit;hipoteka;nepremičnina;banka", "lang": "slovenian"}
{"body": "Zrenjanin - V tovarni zdravil Jugoremedija v Zrenjaninu v Srbiji, katere 42-odstotni delež je pred leti želel kupiti ljubljanski Lek, poteka kriminalistična akcija. V okviru preiskave so aretirali štiri osebe, med njimi v. d. generalnega direktorja Zdravka Deurića. Pristojni organi prijete sumijo, da so farmacevtsko podjetje oškodovali za 600.000 evrov. Zrenjaninska Jugoremedija je v globoki krizi. Proizvajalcu zdravil je v preteklosti že grozil stečaj, družba pa je vpisana tudi na seznam \"problematičnih in sumljivih privatizacij\", danes poroča srbski Blic. Zaposleni v Jugoremediji že nekaj mesecev niso prejeli plač, večkrat pa je moralo zaradi nepravilnosti v podjetju poseči tudi ministrstvo za zdravje, vendar brez uspeha. Tudi sicer je dogajanje okoli farmacevtske tovarne precej vroče. Pred štirimi dnevi so namreč v Zrenjaninu zažgali Deurićev avtomobil. Srbski urad za preprečevanje korupcije se je zaradi pritiskov na Jugoremedijo lani obrnil na srbsko vlado in jo spomnil, da jo na dogajanje neuspešno opozarja že nekaj let. Leta 2002 je 42 odstotkov tovarne prek makedonskega podjetja Jaka 80 kupil niški poslovnež Jovica Stefanović Nini. Nakup je bil izveden v času, ko je bila za Stefanović Ninijem razpisana tiralica Interpola.DeležJugoremedije je želel kupiti tudi Lek Za nakup tega deleža se je sicer tedaj resno potegovalo tudi farmacevtsko podjetje Lek iz Ljubljane, a ga je makedonska družba, ki je ponudila skoraj 16 milijonov evrov oz. skoraj šestkrat več od začetne cene, premagala. Zaradi neizpolnjevanja obvez je bil ta posel leta 2007 razveljavljen. 42-odstotni lastnik tovarne je postala država, upravo pa so prevzeli mali delničarji. Ti so začeli brez državne podpore vračati dolgove nekdanjega lastnika, da bi proizvodnjo uskladili s standardi, pa so morali Jugoremedijo dodatno zadolžiti. Deurić je lani dejal, da delničarji pripravljajo tožbo, s katero naj bi zahtevali poplačilo 10 milijonov evrov visoke škode, ki je nastala s privatizacijo s strani podjetja Jaka 80. Medtem pa se je tovarna zdravil znova znašla v težavah. Zadnja leta namreč posluje z izgubo, delničarji, sindikati in uprava pa so letos že večkrat opozorili, da farmacevtsko podjetje brez državne pomoči čaka stečaj.", "title": "V srbski tovarni zdravil Jugoremedija aretirali štiri osebe", "keywords": "gospodarstvo;ekonomija", "lang": "slovenian"}
{"body": "Zaradi sklepa vlade o znižanju trošarin se cene naftnih derivatov niso spremenile. Liter 95-oktanskega bencina tako še naprej stane 1,287 evra, za dizelsko gorivo pa je treba odšteti 1,238 evra za liter. Nespremenjena ostaja tudi cena kurilnega olja. Cene naftnih derivatov v Sloveniji se po ponedeljkovem sklepu vlade o znižanju trošarin danes niso spremenile. Tako bo tudi v naslednjem 14-dnevnem obdobju treba za liter 95-oktanskega bencina odšteti 1,287 evra, 100-oktanskega 1,3 evra in za liter dizelskega goriva 1,238 evra. Za liter kurilnega olja je še naprej treba odšteti 0,919 evra. Vlada je v ponedeljek znižala trošarine za neosvinčeni bencin in za plinsko olje in tako preprečila podražitev energentov. Naftni trgovci cene goriv izračunavajo na vsakih 14 dni po modelu, ki temelji na gibanju borznih kotacij cen naftnih derivatov na svetovnem trgu ter na gibanju tečaja dolarja. Trenutne cene goriva veljajo že od konca julija, kurilno olje pa se je v tem času nekoliko pocenilo.", "title": "Cena pogonskih goriv ostaja nespremenjena", "keywords": "bencin;nafta;gorivo;trošarine;cena;nespremenjen", "lang": "slovenian"}
{"body": "Ljubljana - Ena od družb, v kateri so preiskovalci urada za varstvo konkurence Janija Sorška najprej začeli iskati dokumentacijo oziroma dokaze o kartelnem dogovarjanju med gradbinci, je bil KPL, sicer v lasti Cestnega podjetja Ljubljana (CPL). A v KPL, ki ga vodi Zvonko Šavor, ne vedo, zakaj so jih Sorškovi preiskovalci obiskali. \"Potrjujem, da sta dve inšpektorici UVK 10. marca izvedli pregled ponudb in pogodb za leta od 2002 do 2010. Lahko sta ugotovili, da KPL ni za družbo Dars in SCT izvedel niti enega dela, saj za dela na avtocestah nimamo referenc,\" je dejal Šavor. Dodaja še, da sta pregledovali skupne ponudbe, pogodbe in plačila po pogodbah, a ničesar našli. \"Z gornjima družbama nismo imeli pogodb niti za cent. Kaj sta sploh iskali pri nas?\" se sprašuje Šavor. \"Presenečeni\" so tudi v družbi Primorje, ki jo vodi Dušan Černigoj. Pravijo, da se inšpektorji UVK pri njih še niso oglasili in da tudi nimajo uradnih informacij, da bi urad zoper Primorje sprožil postopek. Da se preiskovalci v Primorju še niso oglasili, so nam v UVK potrdili, v zvezi z uvedbo postopka pa so pojasnili, da povratnico o vročenem sklepu od Primorja še pričakujejo. Postopek zaradi suma kršitev zakona o preprečevanju omejevanja konkurence je UVK uvedel zoper SCT, Primorje, Vegrad, CPL, Cestno podjetje Maribor (CPM) in Gradbeno podjetje Grosuplje (GPG).", "title": "V KPL začudeni nad Sorškovo preiskavo", "keywords": "gospodarstvo;ekonomija", "lang": "slovenian"}
{"body": "Ljubljana - Merjenje obiskano sti spletnih strani, krajše MO SS, je v Sloveniji stopilo v novo obdobje, saj smo prvič dobili redno mesečno preverjanje obiska. V raziskavi, ki jo je pod okriljem Slovenske oglaševalske zbornice Aragonu prevzelo podjetje Valicon, je tokrat sodelovalo 87 največjih portalov pri nas. Na vrhu je še naprej spletni iskalnik Najdi.si, sledijo mu 24ur.com, Siol.net, RTVSLO.si in Bolha.com. Dnevnik.si je pristal tik za deseterico najbolj obiskanih portalov v Sloveniji, in sicer je s skoraj 230.000 različnimi uporabniki na mesec na 11. mestu. Izvajalci podarjajo, da podatkov minulih in zdajšnjih meritev ne gre primerjati, saj gre za drugačno metodologijo. »Sprememba metodologije z vrsto dopolnitev merilnega procesa seveda pomeni, da ni mogoča neposredna primerjava med prejšnjim in zdajšnjim obdobjem raziskave,« je povedal predsednik strokovne komisije MOSS Boštjan Marušič, ki obenem meni, da gre pri tokratnem MOSS za korak na prej. Zgolj za primerjavo naj povemo, da je doseg največjim portalov močno upadel: Najdi.si in 24ur.com beležita več kot 200.000 različnih uporabnikov manj, zaradi česar se je v minulih dneh dvignilo kar ne kaj prahu, medtem ko je Dnevnik.si to številko povečal še za več kot 20.000 in se vztrajno približuje deseterici najbolj obiskanih portalov v državi. »Doseg tokrat ob tem pomeni zgolj doseg slovenske populacije, saj smo upoštevali le domače IP-številke,« je povedal predsednik izvršnega odbora sveta pristopnikov MOSS Zoran Savin. Pomembna novost pri merjenju dosega spletnih portalov je torej redna mesečna meritev, ki bo izključila oziroma določila sezonske vplive pri nekaterih straneh, obenem pa bo onemogočila kampanjsko delo, ki je bilo pred vsakim merjenjem del stalne prakse v preteklosti. Ob tem sicer raziskava ugotavlja, da internet uporablja več kot milijon Slo vencev med 10. in 75. letom starosti, od tega jih 65 odstotkov tam išče novice in ga uporablja za brskanje po iskalni kih, kar 33 odstotkov pa prek njega tudi nakupuje.", "title": "Dnevnik.si tudi po novi meritvi MOSS močno pridobiva doseg", "keywords": "gospodarstvo;ekonomija", "lang": "slovenian"}
{"body": "Matoz v primeru odpuščenega delavca zastopa Casino Portorož. Njegovo delo naj bi bilo malomarno, so prepričani v casinoju in zahtevajo odškodnino. Casino izgubo zaradi Matozovega ravnanja škodo ocenjuje na milijon evrov, trdijo namreč, da je bilo njegovo ravnanje malomarno. Za kaj gre? Kot piše današnji Dnevnik, je Matoz casino zastopal v primeru odpuščenega delavca, ki jih je tožil zaradi nezakonite odpovedi delovnega razmerja. Matoz se naroka na delovnem sodišču ni udeležil, sodišče je izdalo sodbo. V škodo casinoja, ki mora delavcu plačati 341.218 evrov. Ker bi družba ta denar lahko namenila nakupu novih avtomatov, ki bi prinesli nov dobiček, v casinoju ocenjujejo, da so zaradi Matozovega ravnanja oškodovani za okrog milijon evrov. Saj še ni končano... Odvetnik Franci Matoz je takoj, ko smo pojasnili, zakaj kličemo, odgovoril „ne komentiram“ Pojasnil je, da ima še vedno razmerje s stranko in da dejstev ne more pojasnjevati. „V konkretnem primeru, v konkretnem spisu je casino še vedno moja stranka, zato sem še vedno zavezan tajnosti.“ Glede na to, da je zadeva že pravnomočna pa Matoz poudari le to, da je sicer res pravnomočna, ni pa tudi končana. „Vložena so bila izredna pravna sredstva,“ doda, več pa ne želi govoriti. Če imamo pravilne informacije, je zadeva na ustavnem sodišču. Če bodo tam presodili v prid Matoza, casinoju ne bo potrebno plačati odškodnine delavcu, hkrati pa ne bodo mogli terjati milijonske odškodnine s strani odvetnika.", "title": "Od Matoza hočejo milijon", "keywords": "franci matoz;odvetnik;casino portorož;mesto;odvetnik;oseba;odškodnina;izdelek;produkt", "lang": "slovenian"}
{"body": "Laško - Hypo Alpe Adria bank in Pivovarna Laško sta dosegli načelni sporazum o reprogramu posojila v višini 58 milijonov evrov, ki v odplačilo zapade danes, je STA izvedela iz virov blizu laške pivovarne. V Pivovarni Laško pa so za STA povedali, da so pogovori glede reprograma posojila v teku. Pivovarna Laško je posojilo, ki ga je najela pri Hypo Alpe Adria banki, zavarovala z delnicami družbe Delo, prošnjo za podaljšanje posojila pa je poslala januarja letos. Če omenjena banka ne bi reprogramirala posojila, bi potem lastniki Dela postali Avstrijci. Posojilo Pivovarni Laško je prvič zapadlo v plačilo septembra lani, vendar se je upravi laške pivovarne s takratnim vodstvom Hypo banke uspelo dogovoriti za podaljšanje posojila. Tokratno podaljšanje roka odplačila posojila mora Laščanom potrditi vodstvo banke na Dunaju, Pivovarna Laško pa naj bi za podaljšanje posojila ponudila tudi dodatna zavarovanja. Pivovarna Laško ima do bank upnic skoraj 450 milijonov evrov dolga, od tega približno 340 milijonov evrov kratkoročnega. Že lani naj bi v odplačilo zapadlo 190 milijonov evrov kratkoročnih posojil. Pivovarna Laško želi zato v letošnjem letu prodati naložbe v Mercatorju, Delu in Fructalu. V primeru odprodaje teh naložb v celoti bi načrtovani finančni dolg skupine konec prihodnjega leta znašal še okoli 160 milijonov evrov. Nadzorni svet Pivovarne Laško je sicer že septembra potrdil spremenjeno in dopolnjeno strategijo skupine laške pivovarne do leta 2014. Temeljna predpostavka sprejete strategije je preoblikovanje v pogodbeni koncern, njen temeljni del pa je tudi razdolževanje in odprodaja investicij, ki so se nakopičile v času, ko je družbo vodil Boško Šrot. Šrot je poslovni imperij, ki ga je močno prizadela finančna kriza, zgradil okoli mreže lastniško povezanih podjetij, pomembno vlogo je igrala finančna družba Infond Holding. Pivovarno Laško je prevzel leta 2005, managerski prevzem pivovarne pa je izpeljal v letih 2008 in 2009. Po njegovih navodilih naj bi nekdanja \"slamnata\" lastnica družbe Kolonel Danijela Raković julija 2006 kupila podjetje Kolonel, ki je kasneje prevzelo Center Naložbe, ta pa družbo Infond Holding, prek katere je potem Šrot prevzel Pivovarno Laško. Domnevno oškodovanje Pivovarne Laško preiskuje tudi skupina državnih tožilcev za pregon organiziranega kriminala. Državno tožilstvo je po neuspešni vložitvi neposredne obtožnice februarja vložilo zahtevo za preiskavo v zadevi managerskega odkupa Pivovarne Laško in Istrabenza.", "title": "Zavarovalnica Triglav v prvem četrtletju s 43 odstotkov nižjim dobičkom", "keywords": "gospodarstvo;ekonomija", "lang": "slovenian"}
{"body": "Dokončni dogovor naj bi bil blizu Na srečanju v Berlinu sta General Motors in kanadsko-avstrijski koncern Magna sklenila okvirni dogovor o odkupu evropske veje GM-ja. Nekaj ur pred začetkom srečanja je italijanski proizvajalec avtomobilov Fiat, ki je veljal za najresnejšega kupca, sporočil, da se srečanja s predstavniki nemške vlade, predstavniki zveznih dežel, General Motorsa in Magne ne bo udeležil. Na srečanju so se dogovarjali o odkupu General Motors Evropa, ki ima v lasti Opel in Vauxhall. Nepotrebno izpostavljanje tveganjem Fiat je menil, da so zahteve nemške vlade po dodatnih sredstvih nerazumne . Vodja Fiata Sergio Marchionne je sporočil, da bi dodatna finančna sredstva, ki naj bi jih Fiat nakazal Oplu, njegovo podjetje po nepotrebnem in neodgovorno izpostavila tveganjem, saj še nima dostopa do Oplovih poslovnih knjig. Čakajoč ameriški odgovor V igri za prevzem GM-a je tako pravzaprav ostala le še Magna. Dokončna odločitev naj bi bila sprejeta, ko bo nemška vlada od ZDA prejela zahtevane odgovore. Prodaja GM Evropa je ključni del načrta restrukturacije ameriškega proizvajalca avtomobilov, ki se je znašel v velikih težavah. GM tik pred stečajem Ameriška veja GM-a naj bi po pričakovanjih v ponedeljek razglasila bankrot po 11. poglavju. Podjetje je od ameriške vlade prejelo že več kot 20 milijard dolarjev pomoči, a se mu vseeno ni uspelo rešiti iz velikih težav. Če ne bodo našli rešitve, bi bila tudi evropska veja GM-ja lahko razglašena za insolventno. Odločujoča vloga Berlina Čeprav bo na koncu kupca Opla in Vauxhalla izbral GM, pa ima pri odločanju pomembno vlogo tudi nemška vlada, saj je Berlin obljubil največ finančne pomoči morebitnemu kupcu. Okoli polovica od 50.000 delavcev v evropski veji GM-ja je zaposlenih v Nemčiji.", "title": "Fiat se je umaknil, General Motors rešuje Magna", "keywords": "Svet;Gospodarstvo", "lang": "slovenian"}
{"body": "Maksima Holding posredno kriva za težave podjetij okoli NFD-ja Ljubljansko okrožno sodišče je potrdilo prisilno poravnavo Maksime Holdinga, pri čemer je upnikom priznalo 55 odstotkov terjatev, na katere bo dolžnik moral plačati še obresti. Največji del terjatev je prijavil nekdanji nadzornik Maksime Holdinga Bojan Fink, in sicer 7.713 evrov, preostanek pa družba Broline 106,5 evra. Nihče od upnikov ni želel lastniškega deleža Maksima Holding, ki je v posredni lasti nekdanjega prvega moža Istrabenza Igorja Bavčarja, je sicer v spremenjenem načrtu finančnega prestrukturiranja upnikom ponudila, da lahko svoje terjatve pretvorijo v lastniški delež, a se za to ni odločil noben upnik in sodišče je potrdilo prisilno poravnavo. Maksima Holding je ključno podjetje pri menedžerskem prevzemu Istrabenza, ki naj bi ga načrtoval Bavčar, vendar je družba zaradi finančno-gospodarske krize zašla v finančne težave, saj ni mogla odplačevati svojih obveznosti, zato je lani razglasila plačilno nesposobnost. Maksima Holding posredno kriva za težave podjetij okoli NFD-ja Družba naj bi bila posredno kriva tudi za težave podjetij okrog NFD-ja, s katerimi je aprila 2008 sklenila pogodbo o izvajanju finančnega inžiniringa, na podladi katere bi nato odkupila več kot milijon delnic Istrabenza po ceni 102,50 evra za delnico skupa 130 milijonov evrov. V času med predpogodbo in sklenitvijo glavne pogodbe se je vrednost delnic Istrabenza močno znižala, Maksima Holding pa je zato odstopila od pogodbe, kar je podjetja okrog NFD Holdinga vodilo v tožbo, a je medtem Maksima Holding razglasila insolventnost. Za 18 milijonov evrov sredstev Pojasnimo še, da je Maksima Holding v četrtek objavila, da ima v naložbah za 18 milijonov evrov sredstev, pri čemer največji, 26,44-odstotni delež sredstev predstavlja naložba v družbo Certa, v kateri ima 12,61-odstotni lastniški delež. Naložba v družbo ETI Eleketroelement 11,97-odstotni lastniški delež predstavlja 15,76 odstotka v strukturi sredstev. Družba je v prvih štirih mesecih letos pridelala slab milijon evrov izgube.", "title": "Bavčarjeva Maksima Holding gre v prisilno poravnavo", "keywords": "Gospodarstvo", "lang": "slovenian"}
{"body": "Ker po končanem izboru novega zavarovalnega posrednika v Telekomu Slovenije prihaja na dan vse več informacij o domnevnih posrednikih, poraženec Priori zavarovanje grozi s pritožbo. V Telekomu Slovenije so izbrali novega (starega) zavarovalnega posrednika. Posel, ki po naših neuradnih informacijah prinaša med 150.000 in 200.000 evrov provizije, so zaupali družbama Za &amp, Svet Nade Klemenčič in Vzajemnost Aleksandre Ješe Lesnika. S to odločitvijo so ne le razjezili poraženca, temveč še dodatno podžgali večmesečna namigovanja, da je bil zmagovalec vnaprej znan. Vodilni igralec na trgu, družba Priori zavarovanje Jasmina Osmanoviča, ki se je še kot zadnji prebil v zaključni izbor, a očitno ni prepričal komisije na Telekomu, naj bi že grozil s pritožbo. Pri postopku izbire zavarovalnega posrednika naj bi bila vprašljiva predvsem vloga Ervina Pfeiferja, domnevnega lobista in lani kandidata za prevzem vodenja Slovenskih železnic (SŽ). Kot trdijo viri, ima Pfeifer s Telekomom sklenjeno svetovalno pogodbo, sodeloval pa naj bi tudi pri tem postopku. Ali to drži in kakšno vlogo je imel pri izbiri Klemenčičeve in Ješe-Lesnikove, na Telekomu včeraj popoldne zaradi »službene zadržanosti pristojnih« niso mogli povedati. »Trenutno je naš zavarovalni posrednik podjetje Vzajemnost,« so na Telekomu potrdili, da je Vzajemnost, ki naj bi več kot deset let skrbela za zavarovanja na Mobitelu, po lanskoletni pripojitvi prevzela tudi združeno družbo. Kako je uspelo hišnemu zavarovalnemu posredniku tudi v tretje priti do zelo zaželenega posla in ali so k temu pripomogli tudi »posredniki«, včeraj pri Ješe-Lesnikovi ni bilo moč preveriti. Kot smo poročali, Telekom aktualnega postopka ni izvedel z javnim razpisom, ampak z neposrednim povabilom nekaj več kot desetim družbam. V ožji izbor so se nato, kot rečeno, prebili Priori zavarovanje, Za &amp, Svet in Vzajemnost, od katerih je prvi izvisel. Vrednost premije, ki jo v zavarovanje nekaj sto milijonov evrov visokega premoženja plačujejo na Telekomu, se sicer po nekaterih informacijah giblje od 1,5 do dveh milijonov evrov. Od tega pa naj bi si podjetji odtegnili od 10 do 12 odstotkov veliko provizijo, ki jo formalno plača zavarovalnica. Naši viri opozarjajo tudi na povezave Vzajemnosti s članom uprave Telekoma, Zoranom Jankom, pristojnim za finance, in ekonomistom Bogomirjem Kovačem. Prvi je namreč do združitve junija lani za kratek čas vodil Mobitel, pred tem pa kar 14 let preživel na čelu področja financ, računovodstva in kontrolinga. Kovač je na drugi strani zunanji član ene od komisij nadzornega sveta Telekoma, ki je med drugim bdela nad projektom združevanja Orion, v zvezi s tem pa naj bi družbi napisal strategijo. Kot je Kovač v začetku leta potrdil za časnik Finance, že desetletja pozna solastnika Vzajemnosti Ludvika Bruna Ješeta, a da z njim vsaj 20 let ni poslovno sodeloval. Odločno je zanikal tudi očitke, da bi bil on v ozadju omenjene zavarovalnoposredniške družbe. Aleksandra Ješe Lesnika je na drugi strani dejala, da Kovača včasih prosijo za kakšno mnenje, a da jim nikakor ne ureja poslov. 1,5 milijona evrov naj bi znašala višina zavarovalne premije, 10 odstotkov naj bi najmanj znašala provizija posrednika.", "title": "Mobitelov hišni zavarovalni posrednik presedlal na Telekom", "keywords": "gospodarstvo;ekonomija", "lang": "slovenian"}
{"body": "Po dolgih letih bodo tradicijo blagoslova konj obudili tudi v Lipici. Ob današnjem godu sv. Štefana, izročilnega zavetnika konj, ki ga krščanska cerkev slavi kot prvega mučenca, se bo na Dolenjskem, v Beli krajini in Posavju zvrstila vrsta blagoslovov konj. Po dolgih letih pa bodo to tradicijo znova obudili tudi v Lipici. Sv. Štefan je bil jeruzalemski diakon, ki so ga zaradi oznanjanja krščanske vere obsodili na smrt s kamenjanjem, za zavetnika konj in živine na splošno pa so ga v srednji in severni Evropi razglasili, ker je nadomestil neko božanstvo, ki je indoevropskim ljudstvom varovalo konje ter živino. Po legendi naj bi sv. Štefan z znamenjem križa ukrotil divjega konja, s čimer je, kot je v Prazničnem letu Slovencev zapisal Niko Kuret, v očeh ljudstva prevzel zavezništvo nad konji. Blagoslov konj ob njegovem godovanju prvič omenja neki rokopis iz Triera v Nemčiji iz 10. stoletja, na slovenskih tleh pa je o tem obredu v Nevljah pri Kamniku in na Kranjskem prvi poročal Valvasor. V Šentjerneju tako prirejajo že 154. blagoslov konj, podobne prireditve pa pripravljajo še v Gorenjih Sušicah pri Dolenjskih Toplicah, v Semiču, Šentrupertu na Dolenjskem, v Kapelah, Pišecah in nekaterih drugih krajih. Blagoslov konj bodo sicer pripravili tudi na Bledu in v Lipici.", "title": "Sv. Štefan pazi na konje", "keywords": "blagoslov konj;Sv. Štefan", "lang": "slovenian"}
{"body": "Podjetja zaradi težav pri sklepanju pogodb o zaposlitvi (ker ni kandidatov za zaposlitev za krajši čas ali nimajo potrebnih izkušenj oziroma če gre za delo s prekinitvami) pogosto sklepajo napačne pogodbe. Za kršitve veljajo visoke globe. Foto: Urban Štebljaj\"Nekoč sem v roke dobil avtorsko pogodbo za čiščenje prostorov,\" je primer napačne rabe avtorske pogodbe pojasnil Borut Brezovar, glavni inšpektor inšpektorata za delo. Podjetja pri zaposlovanju honorarnih sodelavcev pogosto ne vedo, kako naj uredijo zaposlitev, da bo ta v skladu z zakonodajo. Zakon o delovnih razmerjih namreč določa, da je treba skleniti z delavcem pogodbo o zaposlitvi za vsako delo, ki ima elemente delovnega razmerja, medtem ko pa s honorarnim delavcem take pogodbe o zaposlitvi ni mogoče skleniti, le delovršno ali avtorsko pogodbo. To je eden izmed najpogostejših problemov, glede katerih se podjetja obračajo po pomoč, je pojasnil Alojz Šket, direktor agencije za zaposlovanje Atama. Čiščenje prostorov ni avtorsko delo Poleg tega, da podjetja sklenejo pogodbo o delu, ki imajo elemente delovnega razmerja, tako Šket kot tudi glavni inšpektor inšpektorata za delo Borut Brezovar med najpogostejšimi napakami omenjata tudi sklepanje avtorske pogodbe za dela, ki dejansko nimajo avtorskega značaja. \"Nekoč sem dobil v roke avtorsko pogodbo za čiščenje prostorov,\" je pojasnil Brezovar. Ponudbe honorarnih del skorajda ni \"Podjetja najraje zaposlijo honorarnega sodelavca, ki ga že poznajo, zaradi znanj, izkušenj ali drugih razlogov. Zato je ponudbe na odprtem trgu zelo malo. V naši agenciji ljudje pogosto sprašujejo po honorarnih delih, ponudbe zanje pa skoraj nimamo,\" je razmere pojasnil Šket. Vedno več je po njegovih podatkih tudi zaposlenih, ki želijo dodatno zaslužiti, tudi upokojencev. Kazni so visoke Za kršitve Zakona o delovnih razmerjih ta predvideva tudi globe, ki se gibljejo od 3000 do 20.000 evrov za pravno osebo in med 450 do 1200 evrov za odgovorno osebo pravne osebe. Kršitelji pa morajo naknadno plačati tudi davke in prispevke ter pripadajoče zamudne obresti. Pomoč zunanjih izvajalcev Kako se napakam in posledično plačilu kazni izogniti? Šket svetuje pomoč zunanjih izvajalcev, kot so agencije za zaposlovanje, najbolj pogosto pa se po njegovih besedah podjetja odločijo za najetje študentov, ki delo opravijo preko napotnice študentskega servisa. Pravilnik ni smiseln Oba sogovornika sta kritična tudi do novega pravilnika o prijavi in odjavi prostega delovnega mesta. Ta od januarja dalje obvezuje podjetja, da morajo Zavodu za zaposlovanje priglasiti vse avtorske pogodbe. \"Postopki iz pravilnika niso zadeli ciljev, ki so bili načrtovani. Za podjetja predstavljajo le nepotrebno administracijo in dodatno delo, ne glede na to, da je Zavod za zaposlovanje omogočil elektronsko prijavo,\" je dejal Šket, ki ne ve za primer, da bi zavod na podlagi prijave potrebe po honorarnih sodelavcih uspel zaposliti brezposelne delavce. Brezovar pa dodaja, da je omenjeni pravilnik pridobitev le za zavod, ki tako dobi dodatne podatke o potrebah po delu na trgu. To sicer velja le za pogodbe o delu, saj so avtorske pogodbe izrazito osebne, zato je tovrstna evidenca manj smiselna, še opominja Brezovar.", "title": "Pazite pri zaposlovanju honorarnih sodelavcev", "keywords": "izobraževanje;akademija;dogodki;konference", "lang": "slovenian"}
{"body": "Sindikat nasprotuje predlogu izplačila zaostalih in tekočih plač Primorje se bo skušalo z upniki dogovoriti o poplačilu 55 odstotkov obveznosti v štirih letih in pol, saj naj bi to upnikom prineslo več kot prisilna poravnava. V Primorju pričakujejo, da bodo upniki pokazali razumevanje in zaradi skupnih poslovnih interesov podprli prizadevanja za izvedbo sanacije. Le z uspešno sanacijo Primorja bo namreč mogoče ohraniti obstoj in razvoj številnih manjših podjetij in samostojnih podjetnikov, ki so nujno potreben člen pri izvajanju velikih inženirskih projektov, so zapisali v družbi. Uprava Primorja, ki jo vodi Marjana Novak, je sindikatom predstavila predlog izplačil zaostalih in tekočih plač zaposlenih v Primorju, a mu v koordinaciji sindikatov v Primorju ostro nasprotujejo, saj predvideva izplačilo le za zaposlene v Primorju, za delavce hčerinskih družb pa ne. Sindikalisti bodo zato do četrtka pripravili popravke in jih posredovali upravi. Ena izmed poglavitnih skrbi družbe Primorje je skrb za redno izplačevanje plač zaposlenim. Zaradi trenutnega položaja družbe prihaja do krajših zamikov, so poudarili v družbi. Ponovno na točki, ko za grehe plačuje delavec Obsojamo delodajalca, da neenakopravno obravnava vse družbe v skupini, pa je po sestanku koordinacije sindikatov povedal Damjan Volf iz obalne sindikalne organizacije KS 90. Smo na mejni točki, ko se sindikat javno sprašuje, zakaj smo ponovno na tej točki, da vedno plačuje za grehe iz preteklosti delavec, ki je na robu preživetja, je dodal. Koordinacija sindikatov je dolgo razpravljala tudi o prodaji trboveljske družbe Rudis, za katero v Primorju pravijo, da je ta pomemben del strategije sanacije Primorja, saj mu bo zagotovila nujno potrebna obratovalna sredstva. Vodstvo ajdovske družbe se je odločilo za prodajo Rudisa podjetju MSIN Naložbe. Ogorčeni smo nad tem, da je uprava tako hitro obupala in začela prodajo zlatnine in srebrnine Primorja, ki se je dolgo ustvarjala in ki je last vseh. Zato pozivamo upravo, da je bila to zadnja prodaja kakšne izmed družb in naj raje pripravi druge ukrepe za boljše poslovanje, je še povedal Volf.", "title": "Primorje bi upnikom poplačalo dobro polovico obveznosti", "keywords": "Gospodarstvo", "lang": "slovenian"}
{"body": "Ljubljana - Banka Slovenije je precej poslabšala napovedi o krčenju gospodarske aktivnosti v tem letu. Obseg BDP se bo zmanjšal za 6,7 odstotka, predvsem zaradi upada povpraševanja iz tujine, poleg tega se bodo po besedah guvernerja Marka Kranjca zmanjšale investicije in zasebna potrošnja, brezposelnost pa povečala. Banka Slovenije v danes predstavljenem poročilu o cenovni stabilnosti Sloveniji za prihodnji dve leti vnovič napoveduje gospodarsko rast: v letu 2010 v višini 1,6 odstotka, v letu 2011 pa 1,7 odstotka. Tudi ti dve številki sta slabši od marčnih napovedi: medtem ko je centralna banka spomladi za letos napovedala upad BDP za dva odstotka, pa je za prihodnji dve leti napovedala rast v višini 1,9 in treh odstotkov. K popravku napovedi je bistveno prispevalo zmanjšanje povpraševanja po slovenskem blagu iz tujine, je na novinarski konferenci v Ljubljani povedal direktor analitsko-raziskovalnega centra Banke Slovenije Damjan Kozamernik. Medtem ko so še marca napovedovali zmanjšanje tujega povpraševanja za 5,4 odstotka, pa bo upad po novih izračunih kar 11,8-odstoten. Izboljšanje se obeta šele v letu 2011. Stopnja brezposelnosti, ki je trenutno po mednarodni primerljivi metodologiji ILO na ravni šestih odstotkov, se bo po Kozamernikovih besedah do konca leta še nekoliko povečala. Predvsem pa se bo zmanjšala zaposlenost, v primerjavi z letom 2008 bo letos nižja za 2,7 odstotka, v letu 2010 pa se bo zmanjšala še za dodatnih 2,6 odstotka. Največje nazadovanje gospodarske aktivnosti gre pripisati močnemu krčenju investicijske aktivnosti in deloma tudi zalog, je povedal Kozamernik. V prihodnjih dveh letih naj bi investicije vnovič prispevale h gospodarski rasti, se pa bo skrčila potrošnja gospodinjstev. Inflacija bo letos zaradi učinkov recesije nizka, gibala naj bi se okoli enega odstotka. V prihodnjih letih naj bi cene začele postopoma rasti, vendar bodo ostale pod dvema odstotkoma. V letu 2010 naj bi se življenjski stroški zvišali za 1,5 odstotka, v letu 2011 pa za 1,7 odstotka. Kreditna aktivnost bank bo še naprej šibka, je menil Kranjec. Obseg kreditiranja naj bi bil letos za štiri do pet odstotkov večji kot lani, kar je bistveno nižja rast kot v preteklih letih. Banke imajo težave s pridobivanjem virov na mednarodnih finančnih trgih, vendar je tudi povpraševanje po kreditih nizko. V Banki Slovenije so zaskrbljeni zaradi plač v javnem sektorju, medtem ko je v gospodarstvu prišlo do praktično popolne stabilizacije stroškov dela, pa v javnem sektorju rastejo. \"Gre za vprašanje narodnogospodarskega ravnotežja in makroekonomske konkurenčnosti slovenskega gospodarstva,\" je dejal guverner. Stroški dela na enoto proizvoda so izredno porasli in nadaljevanje takšnih gibanj bi bilo pogubno za konkurenčnost slovenskega gospodarstva, je opozoril tudi Kozamernik. Medtem ko se je zasebni sektor na krizo izredno hitro odzval in tam plače rastejo za manj kot dva odstotka, pa je v javnem sektorju opaziti desetodstotno rast plač. Primanjkljaj na tekočem računu plačilne bilance se bo zaradi večjega skrčenja uvoza kot izvoza zmanjšal na okoli en odstotek BDP, vendar bo izboljšanje kratkotrajne narave in se bodo takšna gibanja obrnila že v letu 2010. Država je doslej s svojo javnofinančno politiko po Kranjčevih besedah delovala stabilizacijsko, vendar to ne bo zadoščalo in bo treba počakati tudi na spremenjene razmere v mednarodnem okolju. Slovensko gospodarstvo je močno vpeto v mednarodno okolje, je spomnil Kranjec ter dodal, da je zaradi velike negotovosti v tujini treba jemati napovedi z ustrezno mero previdnosti.", "title": "Banka Slovenije napoveduje Sloveniji 6,7-odstoten padec BDP", "keywords": "gospodarstvo;ekonomija", "lang": "slovenian"}
{"body": "Skopje - Makedonska podjetja te dni objavljajo podatke o rezultatih poslovanja. Precej jih knjiži izgube, dobiček izkazujejo predvsem v gradbeništvu in farmacevtski industriji. V prvih devetih mesecih je vodilni farmacevt v državi Alkaloid zabeležil za 13,7 odstotka višji konsolidiran čisti dobiček kot v enakem obdobju lani, piše Utrinski vesnik. Porast dobička je, kot časnik povzema poročilo družbe, rezultat tako boljše prodaje doma kot tudi na tujem. Niso pa vsi farmacevti tako uspešni. Replek je na primer v prvih devetih mesecih 2009 v primerjavi z istim obdobjem lani zabeležil zmanjšanje prihodka za 44 odstotkov. Gradbeno podjetje Beton je dobiček v devetih mesecih povečalo za šest odstotnih točk, čisti dobiček je znašal 365.000 evrov. V prvih treh četrtletjih je drugi pomembni makedonski gradbinec, podjetje Granit, zabeležilo čisti dobiček v višini 415.500 evrov oziroma triodstotno rast na letni ravni. Stopanska banka Bitola je v prvih letošnjih devetih mesecih izkazala bruto dobiček v višini 61,8 milijona denarjev oziroma milijon evrov, kar je 62,3 odstotne točke manj od ustvarjenega dobička v istem obdobju leta 2008. Negativen rezultat beleži tudi Makstil, ki je letos do oktobra ustvaril 21 milijonov evrov izgube, Makpetrol pa beleži izgubo v višini 3,7 milijona evrov. Skopska Toplifikacija v devetih mesecih letos beleži čisti dobiček v višini več kot dveh milijonov evrov, samo v tretjem četrtletju več kot 1,3 milijona evrov plusa. V prvih devetih mesecih so se prihodki Makedonskih telekomunikacij zmanjšali za devet odstotkov glede na isto obdobje lani. Podjetje Skopski pazar, ki upravlja tržnice, je drugo trimesečje v primerjavi z lanskim drugim četrtletjem zmanjšalo za četrtino. Špedicijski Feršped prav tako poroča o finančnem upadu, saj je v tretjem lanskem četrtletju beležil skupni dobiček v vrednosti 1,2 milijona evrov, v letošnjem istem obdobju pa le še 168.000 evrov.", "title": "V Makedoniji najbolje poslujejo gradbeniki in farmacevti", "keywords": "gospodarstvo;ekonomija", "lang": "slovenian"}
{"body": "Rimski vrelec. Začetnih težav konec, pravi Mavsar. “Delamo vse, da bi bil projekt marca dokončan. Računamo, da bi do aprila dobili gradbeno dovoljenje,” je za Žurnal pojasnil Simon Mavsar z IIPM, inštituta imunopatologije in preventivne medicine, podjetja v ruski lasti, ki bo prenovilo objekt Rimskih vrelcev v Kotljah. Kar 11 tisoč evrov za 14 dni Spomnimo, Občina Ravne na Koroškem je aprila lani že prejela skoraj pol milijona evrov za te vrelce od podjetja IIPM v lasti zdravnika Muse T. Abidova, ki namerava na tej lokaciji urediti prestižno kliniko oziroma mednarodni rehabilitacijski center. Investitor namerava dozidati obstoječ hotelski objekt, za nakup pa se je odločil predvsem zaradi zdravilne vode v Kotljah. Po nekaterih podatkih naj bi zdravnik ponujal zdravilne tretmaje za tudi do 11 tisoč evrov za 14-dnevni paket. Računa pa na bogate Ruse, ki bi v tem koroškem kraju našli svoj mir. Ruski nakupi v Sloveniji Omenjeni Rus pa ni edini investitor v slovenski turizem. Naj spomnimo, da je lani Terme Maribor kupilo podjetje, za katerim stoji ruski kapital. Ti so za največje mariborsko turistično podjetje odšteli okoli 30 milijonov evrov. Prav tako so se Rusi zanimali za nakup Aerodroma Maribor. Če ne zgradijo, spet občini Krajanom in občinskim svetnikom je bilo ob tem obljubljeno, da bo objekt stal do letošnje pomladi, vendar investitor še nima niti gradbenega dovoljenja, zato so se številni spraševali, ali iz tega projekta sploh kaj bo. “Po naših informacijah ni še nihče zaprosil za potrebno dokumentacijo. Če kompleks ne bo stal do jeseni 2014, pa preidejo Rimski vrelci nazaj v last občine,” je za Žurnal pojasnil Tomaž Rožen, župan Občine Ravne na Koroškem. Mavsar je zatrdil, da se to ne bo zgodilo, saj je začetnih težav zdaj konec in bodo, ko izberejo izvajalca, stroje za 3,4 milijona evrov vreden projekt kmalu zagnali. Kot je dodal, ostajajo pri prvotnih 22 sobah za goste in celotni etaži, ki bo namenjena le medicinski dejavnosti. “Čeprav se v Moskvi prav tako pozna kriza, je med bogatimi Rusi ni. Na te pa mi računamo,” je pristavil zastopnik zdravnika Abidova, ki računa, da bi do konca leta center lahko odprli.", "title": "Center za bogate Ruse še letos", "keywords": "Ravne na Koroškem Rusi;klinika", "lang": "slovenian"}
{"body": "Vlada je razrešila nadzornike HSE. Predsednik Kadrovsko-akreditacijskega sveta Kovač je zgrožen. S to potezo je po njegovem mnenju podrla vsa dosedanja prizadevanja akreditacijske komisije. Holding Slovenske elektrarne je dobil nov nadzorni svet. Vlada je na predlog ministrice za gospodarstvo Darje Radić razrešila nadzorni svet Holdinga Slovenske elektrarne HSE. O tem so sicer razpravljali že minuli teden, a takrat odločitve o zamenjavi nadzornikov niso sprejeli, je po današnji seji vlade povedala Radićeva. Člani nadzornega sveta HSE enostavno ne uživajo več zaupanja te vlade, je o razlogih za razrešitev povedala Radićeva. Dodala je, da so se za ta korak odločili zato, da bi lahko uspešno izvedli projekt TEŠ 6. Stare nadzornike že zamenjali novi Gospodarska ministrica Darja Radić Foto Miro Majcen Radićeva pravi, da je najprej na vrsti revizija in ocena stanja projekta TEŠ 6. Kakšne bodo odločitve o nadaljevanju projekta, je po njenem mnenju še prezgodaj govoriti. Vlada je že imenovala nove člane nadzornega sveta dosedanje nadzornike Franca Žerdina, Franca Žlahtiča, Mojco Kert Kos in Igorja Tičarja bodo nasledili Drago Dolinar, Vekoslav Korošec, Jadranko Medak in Marjan Ravnikar. Ti bodo z ostalimi pristojnimi poskrbeli najprej, da bo vlada dobila jasno sliko o projektu, nato pa ga bodo čim bolj racionalno peljali naprej, napoveduje ministrica. Novi nadzorniki bodo štiriletni mandat nastopili 11. oktobra. Bodo sledile menjave uprav? O menjavah uprav v HSE in TEŠ je Radićeva dejala, da je to izključno v pristojnosti nadzornih svetov, ki si sami izbirajo ekipe, s katerimi lahko sodelujejo. Nadzorni svet je sicer v torek iz nekrivdnih razlogov razrešil generalnega direktorja HSE Boruta Meha, ki ostaja svetovalec v holdingu. Radićeva je po tem dejala, da uradnih pojasnil nadzornega sveta o tem še ni dobila in da ne ve, kaj je bil razlog za njegovo razrešitev. Ob tem je dejala, da akt o ustanovitvi HSE ne predvideva razrešitve iz nekrivdnih razlogov, temveč le iz krivdnih. S tega vidika se ji razrešitev zdi sporna, vendar bo počakala na pravno mnenje. Sum, da je razrešitev nepravilna, pa obstaja, je še izpostavila ministrica. Pahor odločno za TEŠ 6 Premier Borut Pahor je, kot je pojasnil, odločitev o TEŠ 6 podpiral in jo še vedno. Brez energetske suverenosti Slovenija ne more, je pa to investicija, ki je vredna 1,2 milijarde evrov oziroma več, je dejal. Vlada mora biti zato absolutno prepričana, da ljudje, ki upravljajo s tako velikim projektom, tega upravljajo gospodarno, transparentno in učinkovito. Kot je še pojasnil Pahor, je vedel, da bo odločitev za zamenjavo dveh nadzornih svetov poleg nadzornega sveta HSE tudi nadzornikov Pošte Slovenije sprožila mnogo ugibanja v javnosti. Če je vlada postavila neka pravila glede plač, mora to veljati za vse in če nadzorni svet ne opravi svoje naloge, ga je treba razrešiti. Ko se bodo trije, štirje nadzorni sveti razrešili, ker ne delajo domačih nalog, petega in šestega ne bo treba razrešiti več, je poudaril. Kovač ogorčen nad načinom razrešitve Predsednik Kadrovsko-akreditacijskega sveta Bogomir Kovač je za Radio Slovenija izrazil ogorčenje zaradi odločitve vlade, ki je mimo sveta zamenjala nadzornike HSE. Ta procedura ni bila izpeljana in iz tega vidika gre za trenutno največjo po obsegu in tudi najbrž po globini kršitev tovrstnih procedur, ki smo jih imeli pri našem dvoletnem delu, je dejal Kovač. Postopek, ki ga je tokrat izpeljala vlada, kaže na visoko stopnjo politizacije, je ocenil Kovač in opozoril, da je vlada s to zamenjavo podrla vsa dosedanja prizadevanja akreditacijske komisije, ki jo je ustanovila sama in z namenom, da bi bila imenovanja v nadzorne svete strokovnejša, bolj verodostojna in odmaknjena od politike.", "title": "Kovač Vlada je spodkopala lastna prizadevanja", "keywords": "meh;križanič;radić;vlada;holding;slovenske;elektrarne;hse;nadzorni;svet", "lang": "slovenian"}
{"body": "Ponovno naj bi vložil kandidaturo Med prijavljenimi za novega predsednika uprave Istrabenza naj bi bil tudi Igor Bavčar. Odločitev naj bi bila znana že v petek. Kadrovska komisija je, kot so za MMC sporočili iz Istrabenza že izbrala devet kandidatov, ki ustrezajo vsem razpisnim pogojem, in jih bo povabila na predstavitev. Tega, ali se je na razpis prijavil tudi Bavčar pa niso ne potrdili ne zanikali. Po poročanju časopisa Dnevnik naj bi se za prvega moža koprske družbe prijavilo najmanj 18 kandidatov, med njimi pa je tudi dosedanji predsednik Bavčar, ki je svoj odhod iz družbe napovedal za 15. maj. Ponovno imenovanje Bavčarja bi nedvomno še bolj otežilo že tako katastrofalno stanje družbe, saj so banke upnice ravno njegov odhod postavile kot enega izmed štirih pogojev za sanacijo Istrabenza. S tem pa jim tudi ne bi uspelo uresničiti niti drugega pogoja, in sicer postavitev človeka po njihovi izbiri na čelo holdinga. Prav tako naj bi obstajala majhna verjetnost, da se družba v kratkem dokapitalizira, s čemer je bankam do zdaj uspelo le z eno zahtevo da nadzorni svet mednarodni svetovalni hiši A. T. Kearney omogočijo pregled poslovanja. Po predvidevanju Dnevnika bi se glede mogočega vnovičnega mandata moral Bavčar dogovoriti še najmanj z enim izmed večjih lastnikov, torej ali s Petrolom ali z NFD-jem, a so vsi vpleteni kaj takšnega zanikali.", "title": "Po Bavčarju - Bavčar?", "keywords": "Gospodarstvo", "lang": "slovenian"}
{"body": "Zadnji dan aprila je bonitetna hiša Moody’s objavila novico o znižanju bonitetne ocene državnega dolga Slovenije z Baa2 na Ba1 oziroma na raven »smeti«. Navedli so tri razloge za svojo odločitev: slabo stanje v bančnem sektorju, razmere na področju javnih financ in vprašljivo sposobnost dostopa Slovenije do virov financiranja Ključno vprašanje, ki se takoj pojavlja, je: »Ali je to konec?« Moody’s je ena izmed treh sistemskih bonitetnih hiš,  zato je mnenje te agencije seveda pomembno. Ni pa to edini vir informacij o stanju v Sloveniji. Preostali dve agenciji, Standard & Poor’s in Fitch, še vedno držita Slovenijo na ravni A-, ki je v primeru obeh bonitetnih hiš štiri nivoje nad špekulativno oceno. Možni razlagi sta dve: bodisi bonitetne agencije zamujajo z znižanjem svojih ocen glede na višino zahtevane donosnosti slovenskih državnih obveznic bodisi so se finančni trgi pretirano odzvali in lahko pričakujemo znižanje zahtevanih donosnosti. Barclays v svojih analizah, objavljenih 18. aprila in 1. maja, predstavlja svoj pogled na razmere v Sloveniji. Banka se strinja z Moody’s, da je stanje v bančnem sistemu problematično, kar glede na visoke deleže slabih posojil, nizko kvaliteto upravljanja bank in zavlačevanje pri začetku delovanja Družbe za upravljanje terjatev bank (DUTB) oziroma slabe banke niti ni presenetljivo. Kljub temu je verjetnost skorajšnjega delovanja slabe banke visoka. Prav uspešnost DUTB je po mnenju Barclays ključni dejavnik izboljšanja stanja v bankah. Nezanemarljiv problem za Moody’s predstavlja tudi potencialna rast državnega dolga s 54 odstotkov BDP konec leta 2012 na 70 do 75 odstotkov po koncu reševanja slovenskih bank, Barclays pa pričakuje 75 odstotkov v letu 2015. Obe instituciji se strinjata, da je rast državnega dolga do nevzdržnega nivoja malo verjetna, v veliki meri tudi zato, ker je trenutna višina državnega dolga Slovenije merjena v odstotkih BDP med najnižjimi v EU. Tretji razlog Moody’sovega ukrepanja odraža negotove pogoje dodatnega zadolževanja in visoko občutljivost na razpoloženje vlagateljev. Ali lahko Slovenija vpliva na ceno, po kateri se zadolžuje – tako imenovano zahtevano donosnost? Država lahko nekoliko zmanjša potrebe po dodatnih sredstvih s pomočjo prodaje državnih deležev v podjetjih, uravnoteženjem javnih financ in uspešnim reševanjem bančnega sistema. Pomagalo bi tudi redno signaliziranje vlagateljem, da Slovenija ve, kaj dela, in je pripravljena sprejeti nepopularne ukrepe. Kot pozitivno je vredno izpostaviti, da se po objavi novice o znižanju bonitetne ocene cena zadolževanja ni ponovno dvignila, ravno nasprotno, donosnost do dospetja državne obveznice, ki zapade leta 2021, se je celo nekoliko zmanjšala. Moramo priznati, da je Slovenija v težavah, za katere je v veliki meri kriva sama, vendar problemi niso nerešljivi, samo potruditi se je treba in imeti kanček sreče.", "title": "Ali je to konec?", "keywords": "gospodarstvo;ekonomija", "lang": "slovenian"}
{"body": "Eden izmed ustanovnih članov Državljanske liste in član sveta občinskega odbora stranke je prepričan, da bodo DL slej ali prej \"račun izdali volilci\". \"Državljanska lista je zavrgla svoje liberalne korenine in pristala na oportunistično in brezglavo politiko, ki je naš slogan \"ne levo ne desno, modro naprej\" sprevrgla v \"ne levo ne desno, naravnost do korita,\" je v odstopni izjavi zapisal Rok Novak, eden izmed ustanovnih članov Virantove stranke in član sveta občinskega odbora DL Celje. Popljuvani zaradi opozarjanja Zapisal je, da se je za odstop odločil, ker so \"tisti, ki so zgrešeno smer predsednika stranke in njegovih karierističnih oprod poskušali popraviti, bili večkrat popljuvani, nekateri so nas celo naganjali.\" Kljub temu so po njegovih besedah vztrajali in v stranki poskušali uveljaviti glas razuma do prejšnjega tedna, ko je stranko zapustil Janez Šuštaršič. \"Na koncu se nismo razdelili le na liberalce in rentnike. Razdelili smo se na tiste, ki razumemo in slišimo, ko nam ljudje povedo, da je nekaj narobe, in na tiste, ki za to samovšečno ostanejo gluhi.\" Prepričan je, da bodo temu, kar je ostalo od stranke, izdali račun tudi volilci. Sporni ostajajo Novak je v pogovoru za Slovenske novice izpostavil nekaj težav, s katerimi so se srečevali v DL. Problematično se mu zdi, da je črnograditelj Igor Maher še vedno član sveta stranke. Prav tako je članica sveta stranke tudi Tatjana Grahovac, ki je osumljena odtujitve sredstev v vrtcu, kjer je bila zaposlena. Čeprav je Janko Jenko odstopil kot izvršni direktor stranke, je še vedno ostal ključen mož, saj naj bi tako v njej skupaj z Janijem Torošem in Igorjem Maherjem vodil kadrovsko komisijo. Virant odstopov ne komentira Predsednik stranke Gregor Virant je na današnji tiskovni konferenci na kateri je bilo govora o izbrisanih dejal, da vsakega odstopa ne bo komentiral. \"Vsakega pristopa in izstopa ne bom komentiral, to je nesmiselno. Me zanima, če vse stranke sprašujete za vsakega člana, ki jih zapusti za komentar.\"", "title": "DL zapuščajo člani", "keywords": "Rok Novak;odstop;Državljanska lista", "lang": "slovenian"}
{"body": "Zagreb - Župan Splita in znani hrvaški podjetnik Željko Kerum je danes izpolnil svoje obveznosti in v sabor poslal premoženjsko kartico. Tako je prijavil premoženje, vredno približno 18 milijonov evrov, pravico upravljanja nad štirimi podjetji pa je prenesel na svojega odvetnika. Kerum je potrdil, da ima zemljišče v Rogoznici, vredno 270.000 evrov, in v Splitu, v vrednosti 400.000 evrov. Ima tudi hiši v Zagrebu, ki sta vredni skupaj 900.000 evrov, ter hiše v Solinu (153.000 evrov), na Čiovu (100.000 evrov) in Podstrani (60.000 evrov) ter stavbo v Trsteniku (1,5 milijona evrov). Je lastnik hotela Neva v Podstrani, katerega vrednost znaša dva milijona evrov, poleg tega pa si s soprogo delita hišo v Splitu v vrednosti 1,5 milijona evrov. Skupaj z ženo imata še približno osem milijonov evrov prihrankov. Njegove premičnine so vredne približno 55 milijonov evrov, sicer pa Kerum ni povedal, koliko in katere znamke avtomobilov ima. Hrvaški časnik Večernji list na svoji spletni strani navaja, da ima maybacha, vreden naj bi bil 220.000 evrov, ter mercedesa S500 in ferrarija F430, ki sta še dražja. Je lastnik treh jaht, ki so vredne 11 milijonov evrov. Z najemninami in posojili letno zasluži več kot 1,6 milijona evrov, nekaj manj, 1,3 milijonov evrov, pa so vredne delnice, ki jih ima v svojih in ostalih podjetjih. Preden je bil na majskih lokalnih volitvah v drugem krogu izvoljen za župana, je imel v svojemu podjetju 1600 evrov plače, njegova žena pa nekaj več kot dva tisoč evrov. Pojasnil je, da si je premoženje prislužil na različne načine, med drugim s plačo, ki si jo je zaslužil, in s prodajo premoženja. Kerum je dodal, da ima dokončano srednjo šolo, po poklicu pa je gradbinec.", "title": "Splitski župan prijavil za 18 milijonov evrov premoženja", "keywords": "gospodarstvo;ekonomija", "lang": "slovenian"}
{"body": "Pokojnine. Pahor upa, da bodo Slovenci ločili zrnje od plev. Ti medtem raje delajo izračune. Kampanja. Čeprav se zdi, da se vsi ukvarjajo le z Urško Čepin in krivdo kontracepcije za pokojninsko reformo, je samo v sredo skoraj deset tisoč ljudi na spletni strani Zavoda za pokojninsko in invalidsko zavarovanje (ZPIZ) preverilo, kaj spremembe konkretno pomenijo za njihovo upokojitev. Pred tem je imel ZPIZ približno od 300 do 400 klikov na izračune na dan. Več desettisoč posameznikov si je sicer po ocenah vlade ogledalo tudi spot s Čepinovo. Svetlik dvomil že prej Svoj dvom o primernosti referendumske kampanje pa je včeraj izrazil tudi minister za delo Ivan Svetlik. \"Nisem izrecno nasprotoval, sem pa bil zadržan v smislu, da si predstavljam zlasti srednjo in starejšo generacijo, ki bi utegnila imeti težave z razumevanjem prave vsebine spota,\" je dejal Svetlik. Premier Borut Pahor pa je dejal, da se ob očitnih spodrsljajih komunikacijske strategije vlade zdaj zanaša na zdravo presojo ljudi, za katere upa, da bodo znali ločiti zrnje od plev. Kako izračunati datum upokojitve? Izračuni. Na spletni strani Zpiza si lahko vsak izračuna datum upokojitve po stari in novi zakonodaji. 1. Na spletni strani Zpiz.si kliknete na povezavo Na izračun, ki je na desni strani. Nato sta možni dve povezavi, leva (ZPIZ-1) vas pripelje na izračun datuma upokojitve po starem zakonu, desna (ZPIZ-2) pa do izračuna po novem zakonu. 2. Podatke vpišete samo v polja, ki so za vas relevantna (če ne uveljavljate znižanja starosti zaradi otrok, tega polja denimo ni treba izpolnjevati). Obvezno je vpisati podatke o spolu, datumu rojstva in zavarovalni dobi. Dobo pri izračunu upokojitve po starem zakonu razdelite na tisto do 31. 12. 1999 in na tisto od tega datuma naprej, ker za ti dve obdobji velja različen odmerni odstotek.", "title": "Po Urški računajo", "keywords": "pokojninska reforma;poslovni dogodek;ivan svetlik;minister", "lang": "slovenian"}
{"body": "V črnomaljskem Secopu bodo obdržali 500 delavcev, kar je precej več od lanskih črnogledih napovedi, po katerih naj bi delo imelo le še okoli 300 od slabih tisoč zaposlenih. Za 450 odpuščenih je to slaba tolažba. Črnomaljski Secop Tvarno bo v zadnjem valu odpuščanja zapustilo še zadnjih 140 od skupaj odpuščenih 450 delavcev. V črnomaljski družbi Secop kompresorji bodo konec meseca zaključili program razreševanja presežnih delavcev, ki so ga začeli aprila lani, ko je družba zaposlovala približno 960 ljudi. Po zadnjih predvidevanjih bodo obdržali nekaj več kot 500 zaposlenih, kar je 200 več od lanske napovedi. Razlika je rezultat večjega svetovnega povpraševanja po kompresorjih, poleg tega pa naj bi v Črnomlju po spremenjenem strateškem načrtu prestrukturiranju proizvajali večje število komponent, kot je bilo prvotno predvideno, so pojasnili v družbi. K navedenemu rezultatu je največ prispevala visoka tehnološka usposobljenost tovarne in kakovostno delo ter strokovno znanje zaposlenih. V Secopu poteka tudi iskanje novega investitorja. Kot so povedali, je družbo doslej obiskalo pet večjih podjetij oz. predstavnikov mednarodnih korporacij, s katerimi nadaljujejo pogovore in izmenjujejo informacije. V prvih mesecih tekočega leta so v Secopu poslovali pozitivno.", "title": "Delo bo obdržalo 200 ljudi več, kot so menili sprva", "keywords": "secop;kompresorji;črnomelj;odpuščanje;prestrukturiranje", "lang": "slovenian"}
{"body": "Psiholog Ljubo Raičevič ne opravičuje ali odobrava dejanja otrok, ki so posneli in objavili pornografski posnetek, a opozarja: \"Realnost je to, da rešujemo banke, ne pa naših otrok.\" Naredili so napako, delamo pa jih predvsem odrasli. Po tem, ko je po spletu zaokrožila zgodba o osnovnošolcih, ki so se lotili snemanja in objave lastnega domačega pornografskega filma, smo za mnenja vprašali psihologa Ljuba Raičeviča. Ta se že več kot tri desetletja ukvarja z mladimi, dejaven je v Mladinskem informativnem svetovalnem središču Slovenije (MISSS). Raičevič se sicer v zvezi s sankcioniranjem samega dejanja – spolnega odnosa med otroki – ne obremenjuje toliko kot z drugimi okoliščinami. Gre namreč za več vidikov problema, poleg pravnega predvsem za psihološki, socialni in kulturni vidik. Otroci so očitno dejanje izvedli prostovoljno, niso pa se zavedali posledic, predvsem ne tistih, nastalih po objavi na spletu. Ni pa dobro, da bi se v tem primeru osredotočili na moralno oziroma etično držo. Tudi z razmišljanjem o sankcioniranju otrok, razen seveda zaradi vdora v tujo prikolico, ne bi smeli pretiravati. Po njegovem mnenju so v tem primeru zatajili predvsem odrasli – pri vzgoji oziroma učenju otrok, da je nekatere stvari smiselno odložiti. V biološkem smislu so namreč tudi otroci sposobni spolnih odnosov, ne da pa se spregledati drugih vidikov. Varna raba interneta še vedno ni razumljena Ljubo Raičevič (Foto: Osebni arhiv) Po mnenju Raičeviča ta zgodba razgalja predvsem družbo, ki je zatajila. Najbolj je zatajila na področju vzgoje za varno rabo interneta. Tudi s tem se ukvarjajo pri zavodu MISSS. Raičevič se sprašuje, zakaj so se otroci odločili za objavo pornografskega posnetka. Največkrat se namreč dogaja, da se objavijo posnetki, ki so ukradeni. Prav objava na internetu je namreč že lahko primer kaznivega dejanja razširjanja otroške pornografije. To, da mladoletniki na internetu objavljajo posnetke, po Raičevičevih besedah kaže tako na neodgovornost mladih kot na neodgovornost družbe, ki mladostnikom posveča premalo pozornosti. Po mnenju psihologa je treba mlade mnogo bolj poučiti o nevarnostih interneta in jih vzgajati za varno rabo tega. O mladih se govori le, ko se govori o demografski politiki \"Realnost je to, da rešujemo banke, ne pa naših otrok,\" pravi Raičevič. Po njegovem se nič več ne vrti okrog otrok in mladih, razen ko se govori o demografski politiki. Tako težko rečemo, da so zatajili mladi, sa so ti naredili \"natančno to, kar delajo odrasli\" – bili so prevarani, ker so mislili, da je to norma odraslih, ne vedoč, da jih dejanje lahko spremlja vse življenje. Raičevič je kritičen do politikov in slovenske politike, ki se s problematiko mladih sploh ne ukvarja. Po njegovem se je treba vprašati, kaj je z odraslimi, kaj je z državo, kaj s politiko in šolstvom, da je položaj takšen. Pojav nevaren Pojavi, kakršen je pričujoči, so nevarni, a še bolj kot za otroke za družbo. Psiholog Ljubo Raičevič tako pravi, da mu je hudo, da se je ta dogodek zgodil in da so bili posnetki objavljeni, a verjame, da otroci dejanje obžalujejo. Posnetki pa kljub temu lahko krožijo dalje, kar vzbuja še dodatno skrb.", "title": "Osnovnošolci na Obali: \"Naredili so to, kar delajo odrasli\"", "keywords": "pornografija;otroci;otroška pornografija;osnovna šola;varna raba interneta;", "lang": "slovenian"}
{"body": "Ljubljana - Zavezanci za dohodnino, ki do konca maja po pošti na dom niso prejeli informativnega izračuna dohodnine za leto 2008, morajo napoved za odmero dohodnine vložiti sami. Rok za vložitev napovedi se izteče v torek, 30. junija, opozarjajo na Davčni upravi RS (Durs). Davčna uprava je letos zavezancem za dohodnino že drugo leto zapored sama sestavila informativni izračun dohodnine, in sicer na podlagi podatkov, s katerimi razpolaga na podlagi uradnih evidenc, podatkov izplačevalcev dohodkov ter podatkov o vzdrževanih družinskih članih, ki jih je prejela do konca januarja. Od konca marca je Durs v dveh svežnjih poslala zavezancem skupaj 1.052.559 izračunov, ki so oz. še bodo po preteku določenega roka avtomatično postali odločbe o odmeri dohodnine. Za tiste zavezance, za katere podatkov na Dursu niso prejeli, informativnega izračuna niso sestavili, vendar pa morajo napoved vložiti sami. Obrazec napovedi za odmero dohodnine je dostopen na vseh davčnih uradih oz. izpostavah in na spletnih straneh Dursa (www.durs.gov.si). Napoved je mogoče s kvalificiranim digitalnim potrdilom poslati tudi v elektronski obliki prek portala eDavki. Napovedi pa ni treba vložiti tistim, katerih z dohodnino obdavčljivi dohodki v letu 2008 niso presegli 2959,60 evra, prav tako ne upokojencem, če niso uveljavljali posebne olajšave za vzdrževane družinske člane in nimajo poleg pokojnine še več kot 80 evrov dohodkov. Ti zavezanci tudi niso prejeli informativnega izračuna.", "title": "Opozorilo Dursa: Kdor ni prejel izračuna dohodnine, mora napoved vložiti sam", "keywords": "gospodarstvo;ekonomija", "lang": "slovenian"}
{"body": "Predsednik Hitovega nadzornega sveta je poudaril, da pogovori s Harrah's Entertainment niso prekinjeni, ampak zgolj zamrznjeni. Družbi Hit in Harrah s Entertainment sta se po dolgotrajnih pogovorih odločila, da prekineta pogovore glede izgradnje megazabavišča. Družbi sta namreč ugotovili, da ne bo mogoče najti rešitve, ki bi ustrezno zadovoljila interese obeh partnerjev, so sporočili iz Hita. Megazabavišča ne bo. Hit in Harrah s sta se strinjala v večini zadev, ki se nanašajo na samo vsebino projekta, obseg in strukturo ponudbe ter lokacijo projekta na Goriškem. Kot je znano, sta Hit in največja svetovna igralniška veriga Harrah s Entertainment idejo za skupni igralniško-zabaviščni center javnosti podrobneje predstavili novembra 2005. V okviru projekta je bil predviden prestižni hotel z 800 do 1200 sobami, igralnica s površino okoli 4500 kvadratnih metrov s 1500 igralnimi avtomati in 70 igralnimi mizami, kongresni center na 4500 kvadratnih metrih, koncertna dvorana s 3000 sedeži, termalni center ter nakupovalni center, restavracije, bari in nočni lokali. V skladu z interesi obeh družb pa ni bilo mogoče definirati ustrezne upravljalske strukture, ki bi na eni strani zadovoljila interes družbe Hit po uravnoteženem razvoju celotne turistične destinacije Nova Gorica, na drugi pa zagotovila pričakovan vpliv partnerja v novi skupni družbi . Obe družbi se sicer strinjata, da bosta v prihodnosti lahko sodelovali na morebitnih drugih projektih, so še sporočili iz novogoriškega Hita. Hkrati pa so poudarili, da zanje projekt turističnega mesta ostaja ključen razvojni projekt . Zato bo družba nadaljevala vse potrebne aktivnosti za izvedbo takšnega projekta. Finančno ministrstvo je svojo nalogo opravilo Ministrstvo za finance ne komentira prekinitve sodelovanja med družbama Hit in Harrah s pri izgradnji načrtovanega megazabavišča na Goriškem. Vloga ministrstva je bila pripraviti predlog zakonskih okvirov s področja igralništva in obdavčitve igralništva, kar je ministrstvo tudi storilo. Vloga ministrstva je bila, da na transparenten način pripravi predlog zakonskih okvirov s področja igralništva in obdavčitve igralništva, kar je ministrstvo tudi storilo in ga predstavilo obema družbama ter širši javnosti, so v odzivu na prekinitev pogovorov glede megazabavišča zapisali v finančnem ministrstvu. Na Goriškem so si oddahnili Vsi smo si malo oddahnili od problemov, ki bi lahko nastali, je vest, da sta družbi Hit in Harrah s Entertainment prekinili pogovore o izgradnji 750 milijonov evrov igralniško-turističnega mesta na Goriškem komentiral župan Mestne občine Nova Gorica Mirko Brulc. Mene to ne žalosti. Hit je tudi z manjšimi tujimi partnerji in domačim kapitalom sposoben zgraditi nekaj, kar v to okolje sodi. S tem imam v mislih wellnes in podobno, je povedal Brulc in kot možno lokacijo izpostavil Ajševico, kjer novogoriška igralniška družba že ima zemljišče. Na Goriškem so si oddahnili. Sicer pa je Brulc, kot je dejal, po zadnjem obisku Američanov v Novi Gorici, ko so predstavnikom Harrah sa jasno poudarili da destinacija v stilu Las Vegasa na Goriško ne sodi, pričakoval bodisi močno zmanjšanje projekta megazabavišča bodisi razhod partnerjev. Brulc je sicer tudi član nadzornega sveta Hita. Na vprašanje, ali so nadzorniki kdaj govorili o možnostih prekinitve pogajanja s Harrah so, je dejal da ne. Predstavniki civilne družbe, ki je nasprotovala gradnji megazabavišča na Goriškem, so veseli prekinitve pogajanj med družbama Hit in Harrah s Entertainment, čeprav s tem problem igralništva v Sloveniji po njihovem mnenju ni rešen. V Forumu za Goriško konec Hitovih pogajanj z Američani označujejo za pozitivno stvar . Tiskovna predstavnica Koordinacije za omejevanje igralništva Zlata Krašovec je dejala, da so s peticijo proti širitvi igralništva zbrali 24.000 podpisov. Upam, da smo z našo akcijo opozorili ljudi na problem igralništva, je poudarila. Po njenih besedah mora namreč Slovenija razmisliti o bolj restriktivni igralniški zakonodaji in omejiti dostop do igralnic ter kake že podeljene igralniške koncesije tudi ne podaljšati. Smo veselo presenečeni, saj smo se za to ves čas borili. Za Hit je to odrešitev, pa je dejala predsednica Goriškega društva za kakovost bivanja Lucija Mozetič, ki se je ob ob prvem obisku v Sloveniji sestala s podpredsednico Harrah sa Jan Jones. Igralništvo ni turizem, ampak industrija, zato bo Hit, če bo nadaljeval s projektom, moral vključiti več turistične dejavnosti, je izpostavila. Pogajanja z Američani so bila za Hit pozitivna stvar, saj je v Evropi pridobil na prepoznavnosti in ugledu, je povedal predsednik Foruma za Goriško Boris Nemec. Hit je igralniški operater, zato ne potrebujemo še enega, kar bi prineslo tudi možnost kanibalizacije. Očitno projekt ni imel najboljših sinergijskih učinkov, je še dodal Nemec, sicer zagovornik velikega turistično-igralniškega projekta, a ne na način, kot se ga je lotila vlada . Nemec je tudi direktor strateškega razvoja v Hitu. Pogovori niso prekinjeni, ampak zamrznjeni Igralnica Perla Pogovori med družbama Hit in Harrah s Entertainment niso prekinjeni, ampak zgolj začasno zamrznjeni, je povedal predsednik nadzornega sveta Hita Viktor Baraga. Kot glavni vzrok za to je navedel različne poglede partnerjev na vodenje megazabavišča, potem ko bi to že bilo zgrajeno, hkrati pa tudi klima v Sloveniji zaenkrat ni ustrezna. Situacija je taka, da nismo prišli skupaj na področju vodenja projekta, potem ko bi zabavišče že bilo zgrajeno. Vsak od partnerjev je imel svoje bojazni, njihova želja pa je bila, da bi absolutno imeli večino pri vodenju, je povedal Baraga. Hit se je bal morebitne kanibalizacije obstoječih igralniških centrov v Novi Gorici, Američani pa so želeli zaščititi svoje znanje, saj bi bil operativni del v njihovih rokah, je pojasnil. Osebno ocenjujem, da to ni glavni problem. V dogovorih smo prišli že zelo blizu, Hitova uprava se je z njimi zadnjič sestala v decembru, nato pa je nastalo zatišje, je dejal Baraga. Ker je ameriška igralniška veriga prekinila tudi pogovore o projektu na Bahamih, bi bila po njegovem osebnem mnenju poteza lahko povezana tudi z novimi lastniki Harrah sa. Nadzorni svet Hita s koncem pogovorov s Harrah som sicer ni uradno seznanjen, sam pa je pred dnevi prejel elektronsko pismo Američanov, ki ga razume kot zamrznitev pogajanj, je še povedal Baraga. Vemo, kako je s klimo do projekta na severnem Primorskem. Vemo, kakšna je politična klima v Sloveniji. Obdobje pred volitvami pač ni najbolj posrečeno za tak projekt, ki potrebuje tudi soglasje vlade, je opozoril. Na vprašanje, ali bo Hit zdaj sam nadaljeval s projektom, je Baraga dejal, da je novogoriško igralniško podjetje vedno zanimivo za tuje partnerje, hkrati pa bi megazabavišče v manjšem obsegu in s počasnejšim tempom lahko uresničili tudi sami. Vendar če se ne bo spremenila klima v lokalnem okolju, projekta ni mogoče izpeljati, je še dodal.", "title": "Baraga Pogovori niso prekinjeni", "keywords": "hit;gorica;družba;zabavišče;megazabavišče;izgradnja;casino;baraga;brulc;hit", "lang": "slovenian"}
{"body": "Nov obrazec se bo uporabljal za negotovinska kreditna plačila, gotovinska plačila nakazila v gotovini, pologe na transakcijske račune pri bankah in dvige gotovine z njih. Slovenske banke so pripravljene. Nova enotna položnica Univerzalni plačilni nalog UNP bo z novembrom postopoma zamenjal tri sedanje papirne obrazce za nakazilo denarja posebno položnico PP02, plačilni nalog BN02 in regulirano čezmejno plačilo RP01, kar po navedbah Združenja bank Slovenije pomeni nov korak v smeri poenotenja plačilnega prometa v območju evra. Obrazec UPN se bo uporabljal za negotovinska kreditna plačila, gotovinska plačila nakazila v gotovini, pologe na transakcijske račune pri bankah in dvige gotovine z njih. Po zagotovilih Združenja bank Slovenije so slovenske banke na novost pripravljene. Univerzalni plačilni nalog se bo uporabljal v vseh članicah območja SEPA, izvršitev plačila bo še isti dan v okviru urnika posameznih bank, na voljo pa bodo takojšnja povratna informacija o izvršenem plačilu, neomejena višina zneska ter optična obdelava v bankah in podjetjih. S tem obrazcem se bodo izvrševala le plačila v evrih. Do kdaj se bodo za izvajanje plačilnega prometa hkrati uporabljali tako obstoječi obrazci kot tudi novi obrazec UNP, se še niso dogovorili. Združenje bo datum ukinitve obstoječih obrazcev objavilo najpozneje šest mesecev prej. Zaključek projekta SEPA je sicer predviden 31. decembra 2012. Pobudo za vzpostavitev enotnega območja plačil v evrih Single Euro Payments Area SEPA je leta 2004 dalo več največjih evropskih bank ter nacionalnih bančnih združenj, podpirata pa ga tudi Evropska komisija in Evropska centralna banka. Cilj SEPA je potrošnikom, podjetjem in drugim uporabnikom plačilnih storitev zagotoviti možnost plačevanja z enega samega plačilnega računa in z uporabo enega samega niza plačilnih instrumentov pod enakimi osnovnimi pogoji za vsa negotovinska plačila v evrih, z enakimi pravicami in obveznostmi, ne glede na to, ali se takšno plačilo izvršuje znotraj države ali med državami območja SEPA.", "title": "Prihajajo enotne položnice", "keywords": "plačilni;nalog;položnica;banka;združenje;bank;papirni;obrazec;evro;denar;evri", "lang": "slovenian"}
{"body": "Delnice Mercatorja in Petrola padle za več kot štiri odstotke Seveda v nekaj dneh ne moremo pričakovati navala tujcev, sta se pa že dva člana iz tujine pridružila Ljubljanski borzi, pravi Jani Javornik po prvem tednu trgovanja na sistemu Xetra. Ljubljanska borza je v ponedeljek postala del svetovnega finančnega zemljevida, potem ko je uvedla trgovalni sistem Xetra. Tuji borzni posredniki zdaj lažje trgujejo, kar bi moralo prinesti na naš trg večjo likvidnost. Promet se je zadnji teden res povečal, zlasti pri Krkinih delnicah, kjer ga je bilo tudi za štiri milijone evrov dnevno, kar je letošnji rekord, vendar pa višjega prometa ne moremo povezovati le z uvedbo Xetra. Večje zanimanje za Krkine delnice Promet pri Krki je narasel predvsem zaradi svežnjev. Nekateri institucionalni vlagatelji pospešeno odprodajajo naložbe zaradi uskladitve portfelja ob preoblikovanju v vzajemni sklad, je povedal Jani Javornik iz Hypo banke. Krkin tečaj se je zadnji teden simbolično okrepil to je bila edina delnica, ki ni izgubljala, potem ko je teden prej pridobil odstotek. Uprava Krke je sklenila, da bo kupovala lastne delnice. To je malo povečalo zanimanje za delnico. Javornik še dodaja, da se slovenski borzni posredniki še niso povsem privadili na nov sistem. Za Xetro bomo še potrebovali čas. Seveda se način trgovanja ni bistveno spremenil, gre pa le za nov videz sistema uporabniški vmesnik, ki bolj temelji na oknih. Vsaka sprememba zahteva določen čas, ampak to seveda ni nikakršna težava. SBI TOP ta teden ob več kot dva odstotka Večja težava bo prepričati vlagatelje, da so slovenski blue-chipi pri sedanjih ravneh primerni za nakup. Medtem ko so vodilne evropske borze od lanskega marca poskočile že za okrog 70 odstotkov, je naš trg spet tam, kjer je bil na vrhuncu finančne krize. Indeks SBI TOP je petkovo trgovanje sklenil pri 822 točkah, kar pomeni 2,2-odstotni padec na tedenski ravni in tretji zaporedni negativni teden. Delnice Mercatorja in Petrola so se v zadnjih petih dneh skupno pocenile za 4,3 odstotka, Telekoma za 2,1 odstotka. V standardni kotaciji je Sava po silovitem padcu v dveh mesecih s skoraj 190 na 90 evrov le dočakala odboj in bila v petek vredna 98,5 evra. Sava je zaradi zgodbe z Merkurjem postala špekulativna delnica, promet je močno upadel in zaradi slabe likvidnosti in paničnih prodaj je tečaj tako upadel, ugotavlja Javornik. Euribor, 6-mesečni 1,257 % General Electric obljublja višjo dividendo Wall Street je teden končal na najvišjih ravneh po zlomu banke Lehman Brothers leta 2008, tehnična analiza pa obljublja, da se bo do konca leta rast nadaljevala. V petek so pridobivale zlasti delnice General Electrica +3 %, ki je že drugič letos zvišal dividendo. Na tedenski ravni se je Dow Jones povzpel za 0,2 odstotka. Tehnološki indeks Nasdaq že osem dni zapored pridobiva in se je v tem obdobju zvišal za 5,5 odstotka. Njegova vrednost je najvišja po decembru 2007. Novica tedna je bila, da bo ameriška vlada za dve leti podaljšala Busheve davčne olajšave, kar pa je na drugi strani prineslo razprodajo na obvezniških trgih. Donos 10-letne ameriške državne obveznice je porasel na 3,30 odstotka. Bomo tudi letos videli predbožično rast? Pred iztekom leta so borze vajene optimizma, letos pa je morda velik del pozitivnega prednovoletnega trgovanja že mimo. V zadnjih 65 letih je širši indeks S&P 500 v pozitivnih zaključkih leta med zahvalnim dnem in silvestrovim v povprečju pridobil 3,4 odstotka. Letos je omenjeni newyorški indeks od zahvalnega dne poskočil že za 3,5 odstotka, zato nekateri napovedujejo, da bodo vlagatelji že zapirali pozicije in odšli na dopust. Še en pokazatelj je, ki napoveduje slabše zadnje dni leta 2010. Po podatkih ameriškega združenja vlagateljev je bikovsko razpoloženje že 14 tednov zapored nad zgodovinskim povprečjem, kar je najdaljši niz v zadnjih šestih letih.", "title": "Xetra ne more kar čez noč prinesti revolucije", "keywords": "Gospodarstvo", "lang": "slovenian"}
{"body": "Slovenija je danes iz Bruslja dobila dva opomina zaradi nespoštovanja rokov za prenos evropskih pravil o izpustih v nacionalno zakonodajo. V prvem jo Evropska komisija poziva, naj uzakoni evropske predpise o industrijskih izpustih, v drugem pa, naj sprejme nacionalne ukrepe za spremenjeni sistem za trgovanje s pravicami do izpustov v EU. V obeh primerih gre za drugi opomin, v bruseljskem žargonu imenovan obrazloženo mnenje. Če Slovenija v dveh mesecih ne bo ustrezno ukrepala, lahko komisija primera predloži Sodišču EU, ki lahko naloži denarne kazni. Bruselj zahteva pojasnila Opomina Sloveniji sodita v sklop rednega mesečnega svežnja postopkov zaradi kršitev evropske zakonodaje. Komisija, varuhinja evropskega pravnega reda, je tokrat sprejela 220 odločitev, med katerimi je 32 drugih opominov in šest napotitev kršiteljic na sodišče. V prvem primeru komisija Slovenijo poziva, naj ji pošlje informacije o tem, kako je zakonodajo EU o industrijskih izpustih prenesla v svojo zakonodajo. Na ministrstvu za kmetijstvo in okolje so pojasnili, da bo Slovenija to direktivo delno vključila v novelo zakona o varstvu okolja, ki jo bo DZ prejel v obravnavo oktobra, za prenos preostalih delov direktive pa spremembe nekaterih podzakonskih predpisov še pripravljajo. Nova direktiva o industrijskih izpustih posodablja starejše predpise za preprečevanje, zmanjševanje in odpravo onesnaževanja, ki je posledica industrijskih dejavnosti. To direktivo bi morale članice unije v nacionalne zakonodaje prenesti do 7. januarja letos. Slovenija, Ciper, Romunija in Italija so ta rok zamudile, zato jim je komisija 21. marca poslala prvi opomin. Ker se nanj niso ustrezno odzvale, jim je poslala še drugega. V drugem primeru pa komisija poziva Slovenijo, naj jo obvesti o ukrepih za prenos direktive, s katero se uvaja reforma sistema EU za trgovanje s pravicami do izpustov toplogrednih plinov. Za prenos te direktive je Slovenija že sprejela eno uredbo, potreben pa je še sprejem novele zakona o varstvu okolja. Njen osnutek je že v vladni proceduri, pravijo na ministrstvu. Sistem EU za trgovanje z izpusti je temelj evropske politike za boj proti podnebnim spremembam in njeno ključno orodje za stroškovno učinkovito zmanjšanje industrijskih izpustov. Intenzivnost CO2 pri nas nadpovprečna Članice unije bi morale to direktivo v nacionalne zakonodaje prenesti do 31. decembra 2012. Ker Slovenija in Poljska komisije še nista obvestili o ukrepih za prenos, sta danes dobili drugi opomin. Komisija je sicer v poročilih o konkurenčnosti industrije v Evropi, objavljenih v sredo, Slovenijo opozorila, naj posveti posebno pozornost prometni infrastrukturi, saj je intenzivnost CO2 v državi višja od povprečja v EU.", "title": "Sloveniji dva opomina", "keywords": "opomin;bruselj;izpusti", "lang": "slovenian"}
{"body": "Po mnenju protikorupcijske komisije so državni organi in politika, ko so se začeli pojavljati sumi posameznih nepravilnosti pri projektu Teš 6, ravnali neusklajeno in netransparentno ter odlašali s sprejemanjem ključnih odločitev. Komisija poudarja, da mora morebitna odločitev o nadaljevanju projekta vsebovati tako postopke za odpravo preteklih večjih in manjših nepravilnosti, kot tudi vzpostaviti dodatne mehanizme spremljanja, nadzora in dosledne transparentnosti . Komisija za preprečevanje korupcije je vladi in Agenciji za upravljanje kapitalskih naložb AUKN posredovala vmesne ugotovitve in stališča v zvezi s projektom izgradnje šestega bloka Termoelektrarne Šoštanj Teš 6. Komisija se je odločila, da vlado in druge pristojne organe obvesti o dosedanjih ugotovitvah, ker je, kot so zapisali v poročilu, nujno, da vlada zagotovi, da pristojna ministrstva sprejmejo odločitve, s katerimi se odlaša že več let, čeprav so, tako meni komisija, ključne za zakonito in transparentno izvedbo projekta. Poleg tega komisija meni, da je nujno, da se vlada, pristojna ministrstva in AUKN opredelijo do ugotovitev obstoječih revizij projekta in sprejmejo ukrepe za sanacijo ugotovljenih nepravilnosti. Komisija je tudi ugotovila, da je bil projekt izveden netransparento, ob pomanjkljivim nadzoru in obremenjen s političnimi in lobističnimi vplivi. Zaradi tega je obstajalo visoko tveganje za korupcijo in nasprotje interesov. Komisija Nujno je intenzivnejše angažiranje vlade. Ravnanje poslovodstva je bilo sporno Komisija je ugotovila, da v postopku priprave projektne dokumentacije za izvedbo projekta poslovodstvo Teš nadzornemu svetu ni posredovalo vseh razpoložljivih informaciji o določenih zadevah, da bi nadzorni svet lahko sprejemal strokovne in pravno korektne odločitve. Poleg tega je poslovodstvo pri poslovanju z različnimi dobavitelji, s katerimi je bilo sklenjenih 10 pogodb v skupni višini 2,8 milijona evrov, da bi se izognilo pridobivanju soglasij nadzornega sveta Teša, prikazovalo nižjo pogodbeno vrednost. Sum kaznivega dejanja obstaja tudi glede postopka izbiranja ponudb za nabavo glavne tehnološke opreme. Poslovodstvo naj bi izbranemu ponudniku omogočilo seznanitev s poslovnimi skrivnostmi konkurenčnega podjetja. Nadzorni svet pa je istočasno opustil dolžno skrbnost pri nadzorovanju Teš 6. Pustni protest proti Tešu 6 Uhajale naj bi tajne poslovne informacije Med izkazanim nasprotjem interesa in ob obstoju korupcijskih tveganj komisija navaja, da je poslovodstvo Teša v tehnično komisijo za izvedbo naročil med drugim imenovalo osebo, zaposleno v družbi CEE, ki je pripravila razpisno dokumentacijo za dobavo glavne tehnološke opreme, CEE pa je lastniško povezan z družbo Sol International, ki je poslovno povezana z Alstomom. Poslovodstvo Teša je pozneje ustanovilo pogajalsko skupino o vsebini pogodbe z Alstomom, poslovno povezanim s CEE, v kateri so bili zaposleni trije člani skupine od skupno 15 članov. Hkrati sta nadzorni svet Teša in vodstvo Holdinga Slovenske elektrarne HSE po oceni komisije opustila dolžno skrbnost pri nadzorovanju poslovodstva Teša in izdaji garancij. Alstom je bil tako postavljen v privilegiran položaj. Vzpostavljeno pa je bilo tudi realno tveganje, da je eden od ponudnikov seznanjen z vsebino ponudbe konkurenčnega ponudnika, je zapisala komisija. Poslovodstvo naj bi v postopku zbiranja ponudb za nabavo glavne tehnološke opreme Alstomu omogočilo seznanitev s poslovnimi skrivnostmi konzorcija Siemens. To po mnenju komisije kaže na sume storitev več kaznivih dejanj posameznikov, in sicer izdajo in neupravičeno pridobitev poslovne tajnosti ter zlorabo položaja ali pravic. Za obe dejanji lahko po pojasnilih komisije skladno z zakonom o odgovornosti pravnih oseb za kazniva dejanja odgovarja tudi pravna oseba. Komisija je v zvezi s sumi kaznivih dejanj določeno dokumentacijo že odstopila Nacionalnemu preiskovalnemu uradu NPU in Policijski upravi Celje. Novemu specializiranemu državnemu tožilstvu pa namerava predlagati ustanovitev specializirane preiskovalne komisije po zakonu o kazenskem postopku. Problematika Teša 6 naj bi bila v veliki meri tudi posledica neustreznega nadzora, neodzivnosti, sistemske neurejenosti in neusklajenosti državnih organov . Foto POP TV Revizijskim ugotovitvam niso sledili ustrezni ukrepi Komisija je tudi ugotovila, da so bile kršene določbe s področja lobiranja v zvezi s predlogom zakona o državnem poroštvu za projekt ta je bil v parlamentarno proceduro vložen lansko jesen, a ni dobil zelene luči. Po ugotovitvah komisije so bili avtorji predloga zakona dejansko v HSE, komu v DZ pa je bil osnutek vročen, pa komisija ni mogla z gotovostjo potrditi. T. i. zakonodajna sled v tem primeru torej ne obstaja oziroma ni zagotovljena na ustrezno transparenten način, poudarja komisija, ki je sicer sprožila ustrezne prekrškovne postopke. Po mnenju komisije so državni organi in politika, ko so se začeli pojavljati sumi posameznih nepravilnosti, ravnali neusklajeno, netransparentno in z odlašanjem sprejemanja ključnih odločitev . Po pojasnilih komisije še vedno tudi ni rešeno vprašanje, ali je Teš zavezanec po specialnih predpisih o javnem naročanju, ugotavlja pa tudi neprimeren in nezadosten odziv na ugotovitve različnih revizij, tudi revizijo PWC, ki je pri projektu izpostavila vrsto pomanjkljivosti. Revizijskim ugotovitvam niso sledili ustrezni ukrepi niti se do njih nihče od pristojnih in odgovornih ni ustrezno opredelil. Vlada je aprila lani HSE naložila določena opravila, a je HSE ugotovil, da so zavezani izvršiti le sklepe agencije za upravljanje kapitalskih naložb države, čemur je pritrdila tudi služba vlade za zakonodajo. Komisija zato opozarja na izrazito formalističen odziv HSE, saj so se kot vesten in skrben gospodar v javnem sektorju v vsakem primeru dolžni odzvati na ugotovljena tveganja . Nobena vlada po mnenju komisije ni zagotovila ustreznih odzivov na zaznane in ugotovljene izsledke v različnih revizijah. Komisija tudi meni, da je Teš zavezanec za vključevanje protikorupcijske klavzule v pogodbe četudi te v pogodbo ne vključi, klavzula velja po samem zakonu, njena kršitev pa lahko ima za posledico ničnost posla. Večina pogodb v primeru Teša 6 je bila sklenjenih pred uveljavitvijo zakona o integriteti in preprečevanju korupcije, za te pa omenjeno ne velja. Komisija je ugotovitve zaključila z napovedjo, da bo spremljala ravnanje subjektov, ki so v povezavi s projektom opuščali dolžno skrbnost ali ravnali v nasprotju s predpisi ter cilji in vrednostmi. Kaj pravijo v HSE in Teš? Matjaž Janežič, direktor HSE Foto Blaž Garbajs V HSE in Teš pravijo, da so se seznanili z vmesnimi ugotovitvami in stališčem protikorupcijske komisije, vendar pa bodo glede na obširnost poročilo še temeljito preučili. Ugotavljajo pa, da ugotovitve protikorupcijske komisije potrjujejo pravilnost njihovega ukrepanja v zadnjih dveh letih. Pravijo, da so v tem času temeljito preverjali pogodbene odnose z dobavitelji v TEŠ. Pred več kot letom dni so na novo postavili projektno organiziranost. Za bolj enakopravno pozicijo naročnika v odnosu do dobavitelja glavne tehnološke opreme so dogovorili in podpisali tri dodatke k osnovni pogodbi. Dodajajo, da so v korist naročnika spremenili pogodbe z drugimi dobavitelji opreme, regulirali pa so tudi ugotovljena odstopanja v poslovnih odnosih in vložili več kazenskih ovadb. Generalni direktor HSE Matjaž Janežič ob tem pravi, da je naloga pristojnih institucij, da glede na že vložene ovadbe in ugotovitve ustrezno ukrepajo. Vsem institucijam bomo tako kot do sedaj nudili vso potrebno podporo in predložili vse zahtevane informacije in dokumente, pravi Janežič. Dodaja, da sta Teš in HSE takoj po zamenjavi vodstev obeh družb leta 2010 za vsa ugotovljena odstopanja sprejela tudi ukrepe v okviru svojih pristojnosti, da v prihodnje nepravilnosti ne bi bilo. Pravi tudi, da so aktivno pristopili k izvajanju projekta v začrtanih finančnih in časovnih okvirih. Ugotovljene pretekle nepravilnosti pri ravnanjih posameznikov pri vodenju projekta ne smejo vplivati na prihodnost izvedbe projekta, pa dodaja direktor Teš Simon Tot. Pri tem Tot vztraja, da je nadomni blok 6 energetsko, ekonomsko in ekološko utemeljen projekt, ki ga Slovenija potrebuje z vidika varne in zanesljive oskrbe z električno energijo. Glede na težo obtožb bi bilo nesprejemljivo, da vlada odobri poroštvo Foto POP TV Na poročilo protikorupcijske komisije se je odzvala tudi koalicija Ustavimo Teš 6. Zadovoljni so, da je vmesne odločitve komisija pripravila, še preden bo vlada v četrtek dala končno mnenje o predlogu zakona o državnem poroštvu, težkem 440 milijonov evrov. Pravijo, da bi bilo glede na težo obtožb in jasno dokazano netransparentost ter sume koruptivnih dejanj, v tem trenutku nesprejemljivo, da vlada izreče pozitivno mnenje do predlaganega zakona. Enako velja za državni zbor. V času, ko se vsi prebivalci Slovenije soočamo z zaostreno finančno situacijo, in ko iščemo za 800 milijon EUR prihrankov, bi bilo absolutno nesprejemljivo, da vlada in državni zbor nadaljujeta z igro ruske rulete z davkoplačevalskim denarjem, zdravjem in okoljem ter projektu Teš 6 namenita 440 milijonov evrov v obliki poroštva, so zapisali v svojem odzivu.", "title": "Protikorupcijska komisija Teš 6 zasnovan in izveden netransparentno", "keywords": "teš;6;termoelektrarna;šoštanj;blok;6;projekt;korupcija;protikorupcijska;komisija", "lang": "slovenian"}
{"body": "Tušmobil. Dohodni klici na Hrvaškem ne bodo dražji. Tušmobil bo na Hrvaškem za 13,5 odstotka podražil odhodne klice in prenos podatkov, cena dohodnih klicev (42 centov za minuto) pa se ne bo spremenila, so nas včeraj obvestili iz omenjenega podjetja: “Tridesetodstotni dvig velja samo za dohodne klice v gostovanju izven EU, brez Hrvaške ter Bosne in Hercegovine.” V omenjenem podjetju podražitve upravičujejo s prilagajanjem konkurenčnim razmeram na trgu. Odhodni klic bo, kot smo pisali včeraj, namesto zdajšnjega 0,93 evra stal 1,06 evra na minuto (pri Tele2, ki je za tušmobilovce najugodnejši mobilni operater), sto kilobajtov prenesenih podatkov pa bo namesto 0,75 stalo 0,85 evra (pri najcenejšem operaterju, ki je prav tako Tele2).", "title": "Milejše podražitve", "keywords": "klicni center;reč;stvar;mobilni telefon;it;computers;tehnologija;računalništvo;podražitev;poslovni dogodek;ljubljana;mesto;vas;tušmobil;ict;it;informacijske in komunikacijske tehnologije;ikt;hrvaška;država;dežela", "lang": "slovenian"}
{"body": "Anemičen promet na Ljubljanski borzi, sveža rast Save Trg dela je v ZDA prejšnji mesec kazal boljšo kondicijo od pričakovanj, kar je svetovnim delniškim trgom prineslo nov zalet. Avgusta je bilo v ZDA ukinjenih 54 tisoč delovnih mest, kar je približno pol manj od pričakovanj. Večina odpuščanj gre na račun začasnih zaposlitev zaradi potreb popisa prebivalstva, zato številka ni zaskrbljujoča, prav tako ne porast brezposelnosti z 9,5 na 9,6 odstotka. Največjo brezposelnost tega desetletja je imelo ameriško gospodarstvo oktobra lani, ko je bilo brez dela 10,1 odstotka aktivnega prebivalstva. Danes objavljeni podatki vlivajo upanje, da se razmere na trgu dela vendarle izboljšujejo. To dokazuje tudi predstava zasebnega sektorja, ki je v prejšnjem mesecu ustvaril 67 tisoč zaposlitev. Frankfurt za 1,5 odstotka v plusu Zahodne borze so se burno odzvale na spodbudne podatke o trgu dela. Frankfurtski DAX 30 se je povzpel za odstotek in pol, do skoraj 6.200 točk na začetku tedna je bil še pod 6.000 točkami, seveda pa tudi na Wall Streetu pričakujejo pozitiven dan. Newyorški indeks Dow Jones 10.320 točk je strmi sredini rasti v četrtek dodal še pol odstotka, vendar je bil promet nizek. Vlagatelji niso bili pripravljeni preveč tvegati, so se pa razveselili nekaterih znakov, da nepremičninska kriza le ni tako huda. Vsaka spodbudna makroekonomska novica je v teh dneh, ko je trg že v precejšnji meri pripravljen na novo ameriško recesijo, še kako dobrodošla. Tečaji delnic v prvi kotaciji KRKA-0,33 % 66,06 EUR TELEKOM+0,99 %91,90 GORENJE+0,64 % 12,62 LUKA+0,06 %15,74 PETROL+0,90 % 240,99 MERCATOR-0,19 %136,33 NOVA KBM+0,10 %10,51 INTEREUROPA+2,15 %3,80 Bernanke prepričan, da je ravnal prav V četrtek je pred člani preiskovale komisije pričal predsednik Zveznih rezerv Ben Bernanke. Še vedno je prepričan, da Fed ni mogel rešiti investicijske banke Lehman Brothers, s padcem katere se je pred dvema letoma začela najhujša finančna kriza in recesija po veliki depresiji v 30. letih prejšnjega stoletja. Številni menijo, da bi moral Fed preprečiti Lehmanov padec in da se je s svežnjem ukrepov za pomoč gospodarstvu, vrednim 700 milijard dolarjev, odzval prepozno. Člani komisije so Bernankeja vprašali, zakaj je vlada našla denar za rešitev zavarovalnice AIG, pri Lehmanu pa so dvignili roke. Bernanke je dejal, da sta zgodbi različni, saj bi z reševanjem Lehmana davkoplačevalce obremenili z milijardami dolarjev, ki jih ne bi dobili nazaj, medtem ko naj bi AIG sčasoma odplačal vso državno pomoč. Savine delnice nadaljujejo rast Na Ljubljanski borzi je bilo petkovo trgovanje rahlo pozitivno. Od šesterice delnic, ki sestavljajo indeks SBI TOP ta se je zvišal za 0,2 odstotka, na 820 točk, so se pocenile le Krkine in Mercatorjeve, vendar malenkostno. Z najlikvidnejšo Krko je promet komaj presegel 100.000 evrov, kar dokazuje, da se je poletno mrtvilo preneslo še v jesen. V prvi kotaciji so se za odstotek podražile delnice Telekoma in Petrola, za dve tretjini odstotka pa delnice Gorenja, ki je sporočilo, da bo širilo proizvodnjo grelnikov vode v Srbiji. Po rasti zadnje dni izstopajo le Savine delnice, potem ko je uprava začela odkup lastnih delnic. Sava je v petek pridobila še 2,73 odstotka in dosegla 170 evrov.", "title": "V ZDA avgusta 9,6-odstotna brezposelnost", "keywords": "Gospodarstvo", "lang": "slovenian"}
{"body": "Do konca marca zahteva po oživitvi avtomobilskih velikanov ZDA bodo domači avtomobilski industriji pomagale s 17,4 milijarde dolarjev, saj bi bilo drugače resno ogroženo gospodarstvo. Američani hočejo, da avtomobilska podjetja uspejo, in tega si želim tudi sam, je ob napovedi vladne pomoči dejal ameriški predsednik George Bush. Avtomobilska podjetja bodo 13,4 milijarde dobila v okviru 700 milijard vrednega vladnega svežnja pomoči ameriškim finančnim ustanovam, ostale štiri milijarde dolarjev pa bodo zagotovili pozneje. A vladna pomoč ne prihaja brez pogojev. Avtomobilski velikani imajo do konca marca prihodnjega leta čas, da se prestrukturirajo in se znova postavijo na noge, saj jim v nasprotnem primeru grozi odtegnitev denarja. To pomeni, da morajo prikazati pozitivno bilanco, vendar ne potrebujejo takojšnje dobičkonosnosti, čeprav je ta pričakovana v kratkem času. Podjetji General Motors in Chrysler naj bi po pričakovanju takoj vzeli finančno pomoč, medtem ko Ford te ne potrebuje tako nujno v tej fazi. Vsi trije avtomobilski velikani s sedežem v Detroitu so vlado večkrat opozorili, da je neposredno in posredno ogroženih na milijone delovnih mest, če jim ne odobri pomoči.", "title": "Bushevo božično darilo zavoženim podjetjem", "keywords": "zda;bush;avtomobili", "lang": "slovenian"}
{"body": "Križanič čaka na združljivost z e-zemljiško knjigo Pričakovanje, da bi nov davek na nepremičnine prinesel večji donos v državno blagajno, ni realno, je za MMC povedal ekonomist Tine Stanovnik. Po številnih nejasnostih, povezanih z morebitnim davkom na nepremičnine, je namreč jasno le, da je predlog zakona v pripravi, kar so za MMC potrdili na ministrstvu za finance. Katere nepremičnine naj bi bile obdavčene in kaj naj bi bilo merilo njihove obdavčitve, še ni znano, saj bo podrobnejše informacije o predlaganih rešitvah mogoče podati, ko bo gradivo pripravljeno za obravnavo , pojasnjuje ministrstvo. Stanovnik Bistvenih sprememb ne bo Splošna oblika premoženjskega davka se sicer pripravlja že leta, davek pa naj bi nadomestil zdajšnje nadomestilo za uporabo stavbnega zemljišča. Tine Stanovnik je zato prepričan, da večjih sprememb ne bo in da bo nov davek za lastnike nepremičnin pomenil približno enak strošek kot zdajšnje nadomestilo za uporabo stavbnega zemljišča. V zvezi z višjim obdavčenjem lastnikov, za katere nepremičnine pomenijo kapitalsko naložbo ali jih oddajajo v najem, pa je dejal, da se v tem primeru lahko poveča možnost izogibanja obdavčenju, saj lahko lastnino med drugim prepišejo na drugega lastnika. Davek ne bo čudežni vir prihodkov Tako želja vlade, da bi v nepremičninskem davku našla nekakšen novi čudežni vir za polnjenje državne blagajne, ni realna, je še dejal Stanovnik, sicer profesor na ljubljanski ekonomski fakulteti. Način obdavčevanja še vedno le ugibanje Kot je znano, se takšno ali drugačno obdavčenje nepremičnin napoveduje že skoraj desetletje. Tako so pred leti javnost razburile neuradne informacije, da naj bi se davek plačevalo po površini stanovanja glede na število prijavljenih na določenem naslovu, bolj naj bi bila obdavčena nadstandardna stanovanja, najemodajalci pa so že zavezani k plačevanju davka od najemnin, ki jih prejmejo. Vladna razmišljanja naj bi po navedbah nekaterih medijev sicer šla v smer obdavčitve tistih nepremičnin, v katerih lastniki ne bivajo, ampak zanje pomenijo finančno naložbo ali pa jih oddajajo v najem. Dostop do katastra stavb Geodetske uprave Republike Slovenije potrebna prijava Dostop do elektronske Zemljiške knjige potrebna prijava Ovira zakonu sistemska nezdružljivost? Zakon naj bi bil zaživel šele leta 2011, minister za finance France Križanič pa, kot je dejal na tiskovni konferenci po seji vlade, opozarja, da so za to krive ovire, ki jih je treba še premagati. Tako naj bi davek začel veljati, ko bo v celoti na razpolago informacijska osnova, kar pomeni vzpostavitev združljivost med sistemom merjenja nepremičnin in sistemom informacijske podpore zemljiške knjige. Namen in razlogi za vpeljavo novega zakona Nov zakon naj bi tako posodobil sistem obdavčitve nepremičnin in nadomestil trenutno veljavne dajatve na tem področju davek od nepremičnega premoženja, ki se odmerja v skladu z Zakonom o davkih občanov in nadomestilo za uporabo stavbnih zemljišč, ki je določen v predpisih o urejanju prostora. Ministrstvo kot razloga za uvedbo novega davka na nepremičnine navaja poenotenje sistema obdavčitve nepremičnin in razumno povečanje prihodkov iz tega vira na podlagi preglednejših in bolj sistematičnih evidenc o nepremičninah.", "title": "Obdavčitev nepremičnin ne bo čudežni vir prihodkov", "keywords": "Gospodarstvo", "lang": "slovenian"}
{"body": "Mestni redarji. Hitrost največkrat merijo na Jarški cesti in Jamovi ulici. Mestno redarstvo je lani v proračun Mestne občine Ljubljana (MOL) prispevalo 3,7 milijona evrov, letos bo 3,8 milijona, je predvideno v rebalansu. Redarji so lani prvič kaznovali neprimerno razkazovanje spolnih organov in prepovedano grafitiranje, je zapisano v lanskem letnem poročilu, ki ga bodo mestni svetniki obravnavali na seji 13. februarja. 1622 cestnoprometnih prekrškov, ki so jih storili vozniki s tujo registrsko oznako, mestno redarstvo še rešuje. Prav tako so prvič uporabili fizično silo ter sredstva za vezanje in vklepanje, po letu 2010 pa tudi plinski razpršilnik. Vsa ta prisilna sredstva so uporabili v enem postopku zoper eno osebo, v katerem storilec ni bil telesno poškodovan, redar pa. Pol manj prehitrih V letnem poročilu je vodja redarstva Andrej Orač izpostavil, da so lani zaznali manj prekrškov ter izrekli 16 odstotkov manj represivnih ukrepov in manj opozoril. Z radarjem so največkrat preverjali hitrost na Jarški cesti ter Jamovi in Pugljevi ulici, v Trnovskem pristanu in na Zadobrovški cesti. Lani je bilo skoraj 48 odstotkov manj kršitev hitrostnih omejitev kot leto prej. Orač meni, da tudi zato, ker je \"kar nekaj voznikov prejelo eno ali več glob za prehitro vožnjo v letu 2010\". Spomnimo, redarstvo je lani po šele enem letu začelo pošiljati globe prehitrim voznikom, ker, kot pravijo, prej niso imeli potrebne programske opreme. Dve tretjini lanskih prekoračitev sta bili do deset kilometrov na uro, v petih primerih pa so vozniki v območjih umirjenega prometa in območjih za pešce omejitev presegli za več 30 kilometrov na uro. Med tistimi, ki so napačno parkirali, je bilo največ takih, ki so parkirali na pločnikih in kolesarskih stezah (14.076). Tri pritožbe utemeljene Orač v poročilu opozarja, da imajo premalo redarjev, ki imajo zaradi stresnih delovnih razmer in neugodnih vremenskih razmer tudi veliko bolniškega dopusta. Lani so sicer dobili 26 pritožb zoper delo redarjev, obravnavali so jih 19, tri pa so bile delno utemeljene. Leta 2010 je bilo pritožb le pet, kar Orač pripisuje večjemu številu izdanih plačilnih nalogov na kraju prekrška.", "title": "Dva razkazovala spolne organe", "keywords": "redarji;Ljubljana", "lang": "slovenian"}
{"body": "Preiskava poteka že najmanj dve leti Tožilci želijo razširiti preiskavo poslovanja SCT-ja z navideznimi podjetji, ustanovljenimi v tujini. Vložili so zahtevek za preiskavo 24 oseb, ki jih sumijo zlorabe položaja. Skupina državnih tožilcev za pregon organiziranega kriminala je na ljubljansko okrožno sodišče vložila zahtevek za preiskavo suma zlorabe položaja 24 ljudi. Po informacijah TV Slovenija gre za razširitev preiskave poslovanja SCT-ja z navideznimi podjetji, ki so jo začeli že pred časom. Pred dvema letoma je namreč policija med hišnimi preiskavami iskala sledi za nekaj milijoni evrov, ki so domnevno poniknili pri poslovanju SCT-ja s temi navideznimi družbami. Za sumljivimi posli naj bi stali Ivan Zidar in njegovi najožji sodelavci, zoper katere je bila na začetku decembra že vložena obtožnica zaradi domnevnega pranja denarja, zlorabe položaja in utaje davkov. V tujini naj bi plačevali fiktivne svetovalne posle Sporne posle s fiktivnimi podjetji za obdobje med letoma 2004 in 2006 je preiskoval posebni davčni urad, ki je ugotovil za 2,2 milijona evrov davčnih utaj. Na podlagi tega so kriminalisti konec leta 2008 sprožili obsežno kriminalistično preiskavo. Domnevne davčne nepravilnosti so večinoma povezane s svetovalnimi storitvami, saj naj bi fiktivna podjetja prejemala nakazila za svetovalne storitve, ki niso bile nikoli opravljene, pri čemer naj bi denar dvignili z računa in ga nato poslali nazaj v Slovenijo. V Nemčiji Zidar že obsojen Sicer pa je bil prvi mož SCT-ja Zidar pred meseci zaradi gospodarskega kriminala obsojen na sodišču v Münchnu. Dobil je leto dni pogojne kazni, a se je temu izognil s plačilom milijona evrov.", "title": "Nove preiskave Zidarjevih poslov", "keywords": "Gospodarstvo", "lang": "slovenian"}
{"body": "Krka, Knauf Insulation in Holding slovenske elektrarne (HSE) so lani, po podatkih spletnega registra GVIN, ustvarile najvišji čisti dobiček med vsemi slovenskimi družbami. Po višini prihodkov sta prvi mesti zasedla Petrol in Mercator, ki jima sledijo Revoz, Krka, HSE, Engrotuš, Gorenje, Lek in Merkur kot edine slovenske družbe, ki so lani ustvarile več kot pol milijarde evrov prihodkov. Merkurjevi menedžerji z novo družbo Družba Merfin, preko katere Merkurjevi menedžerji obvladujejo lastništvo nakelskega trgovca, je ustanovila družbo M Naložbe. Na to družbo bodo, v primeru prodaje Merkurja Mercatorju, prenesli vse finančne naložbe in obveznosti, ki niso povezane z Merkurjevo osnovno dejavnostjo. Nov poskus prodaje Preventa PUR v stečaju Stečajni upravitelj družbe Prevent PUR po dveh neuspešnih dražbah vnovič poskuša prodati na 1,7 milijona evrov ocenjeno premoženje družbe. Tokrat se je odločil za nezavezujoče zbiranje ponudb, ki jih pričakuje do 3. julija. Delničarjem Hranilnice Lon dividende, upravi nagrada Delničarji Hranilnice Lon so se na torkovi skupščini odločili, da letos za dividende namenijo 263.500 evrov, predsednik in član uprave družbe Teodor Žepič in Bojan Mandič pa bosta dobila 32.000 oziroma 16.000 evrov bruto nagrade. Uprava Hranilnice Lon je dobila tudi soglasje delničarjev za nakup do 10 odstotkov lastnih delnic po ceni, ki ne bo nižja od 75 evrov in višja od šestkratnika nominalne vrednosti delnice. Perman pričakuje zaostrovanje konkurence Na zavarovalniškem trgu v Sloveniji je po besedah direktorja Agencije za zavarovalni nadzor Mihaela Permana pričakovati zaostrovanje in agresivnejši nastop tuje konkurence. Pomembni bosta inovativnost in internacionalizacija domačih zavarovalnic, so menili udeleženci okrogle mize, organizirane v okviru Dnevov slovenskega zavarovalništva v Portorožu. Sloveniji opomin zaradi upravljanja povodij Slovenija je včeraj iz Bruslja dobila prvi opomin, ker ni predložila svojega načrta za upravljanje povodij, kot to zahteva evropska zakonodaja o vodah. Evropska komisija je zaradi tega včeraj prvič opomnila še enajst držav članic EU. Pripravila Matjaž Polanič in sta", "title": "Krka, Knauf Insulation in HSE z najvišjim dobičkom", "keywords": "gospodarstvo;ekonomija", "lang": "slovenian"}
{"body": "Zaradi krize, ki je izzvala padec vrednosti nepremičnin in delnic, se je število milijonarjev v Veliki Britaniji v enem letu prepolovilo. V Veliki Britaniji je bilo pred dvema letoma 489 tisoč milijonarjev, danes pa jih le še 242 tisoč. Leta 2006, ko na svetovnem ekonomskem horizontu še ni bilo temnih oblakov, so strokovnjaki predvidevali, da bo v Veliki Britaniji do leta 2010 kar 760 tisoč milijonarjev, do leta 2016 pa naj bi jih bilo kar milijon. Takšne optimistične napovedi so zasnovali na podlagi izjemne rasti vrednosti nepremičnin in zviševanja vrednosti delnic na londonski borzi. Ekonomska kriza v svetu je močno prizadela tudi jeklarskega mogotca Lakshmija Mittala. Nedavno pa so objavili, da je tisoč najbogatejših Britancev v preteklem letu izgubilo okrog 155 milijard funtov. Njihovo bogastvo sedaj ocenjujejo na 258 milijard funtov, medtem ko so pred letom dni razpolagali s 413 milijardami funtov. V preteklih dvanajstih mesecih se je na Otoku drastično zmanjšalo tudi število milijarderjev, iz 75 na 43. Najbogatejši Britanec je še vedno poslovnež indijskega porekla Lakshmi Mittal, ki je zaradi krize že izgubil 10,8 milijarde funtov. S tem se je njegovo bogastvo zmanjšalo kar za 61 odstotkov.", "title": "Kriza načenja tudi milijonarje", "keywords": "kriza;lakshmi;mittal;milijonarji;milijarderji;bogastvo;nepremičnine", "lang": "slovenian"}
{"body": "Berlin - Nemški avtomobilski koncern Daimler in prav tako nemški energetski gigant RWE sta se v Berlinu lotila pilotskega projekta, katerega cilj je promovirati uporabo električnih vozil. Daimler je že lani podoben projekt zagnal v Londonu. Nemška izvedba tovrstnega projekta je po trditvah obeh koncernov \"največji skupni projekt za okolju prijazna električna vozila na svetu\". V prvi fazi projekta E-mobility Berlin bo Daimler zagotovil 100 mercedesov in smartov določenemu krogu uporabnikov, ki jih bo podjetje verjetno izbralo v bližji prihodnosti na podlagi poslanih prijav. V Daimlerju računajo na čim več povratnih informacij s strani uporabnikov testnih vozil. Ta bodo uporabnikom najverjetneje razdelili z lizinškimi pogodbami. RWE pa bo po drugi strani v nemški prestolnici vzpostavil in zalagal omrežje 500 polnilnih postaj. Delovati naj bi začelo v drugi polovici leta 2009. Projekt podpira nemška vlada, ki naj bi novembra sprejela tudi nacionalni načrt za razvoj električnih vozil.", "title": "Daimler in RWE v Berlinu s projektom električnih avtomobilov", "keywords": "gospodarstvo;ekonomija", "lang": "slovenian"}
{"body": "Trije kandidati za predsednika državnega zbora. Tudi Pahor, ki je danes prišel iz bolnišnice. Janković bi imel tudi ministrstvo za ustvarjalnost. Razkrivamo vam prve podrobnosti koalicijske pogodbe. Najverjetnejši novi mandatar, predsednik Pozitivne Slovenije Zoran Janković, bi imel 11 ministrstev. Med njimi tudi tri zanimiva, smo izvedeli neuradno: ministrstvo za konkurenčnost, ministrstvo za življenjsko okolje in ministrstvo za ustvarjalnost. Kaj točno naj bi ta ministrstva počela, še ni jasno, pravijo naši viri. Janković jutri s sindikati Zvečer je Janković povzel današnje dogajanje. Dejal je, da so se pogovarjali z vsemi, razen s SDS. Obiskal je tudi Pahorja. Pravi, da so bili vsi pogovori dobri, nanašali so se tudi na kratko koalicijsko pogodbo. Dotaknili so se tudi amandmaja intervencijskega zakona, da se napredovanja zamrznejo za šest mesecev, kar podpirajo vsi, ki so bili danes na pogovorih. Jutri se bo Janković sestal še s predstavniki sindikatov. Inflacija kandidatov Danes je presenetil predsednik SD Borut Pahor, ki je napovedal, da namerava kandidirati za predsednika državnega zbora, a njegove kandidature pri Pozitivni Sloveniji ne podpirajo. Janković je zvečer dejal, da se zna zgoditi, da bodo kar trije kandidati za predsednika državnega zbora. Poleg Pahorja je položaj pred dnevi zamikal predsednika Desusa Karla Erjavca. Janković meni, da Pahor zaradi dejanj v preteklem mandatu ne more zasedati te funkcije. Tudi v Pozitivni Sloveniji imajo svojo kandidatko Mašo Kociper. Ob odpustu iz bolnišnice se je Pahor zahvalil. (Foto: Kabinet predsednika vlade) Boruta Pahorja so danes popoldne odpustili iz ljubljanskega kliničnega centra, kamor so ga zaradi močnega vnetja srednjega ušesa sprejeli pred enim tednom. Zapisali so, da se je premierjevo zdravstveno stanje po manjšem kirurškem posegu izboljšalo, svoje delo lahko opravlja nemoteno. Še naprej bo pod zdravniško kontrolo in prejemal antibiotično terapijo. Pahor je državni zbor sicer že vodil med letoma 2000 in 2004. Rezanje pogače položajev Janković je še povedal, da bi od 12 funkcij SD pripadale tri. Med funkcije šteje tudi mesto predsednika državnega zbora, kar pomeni, da bi SD ostali dve ministrstvi, če bi bil Pahor predsednik državnega zbora. Lista Gregorja Viranta bi dobila dve funkciji, po eno pa SLS in Desus. Za danes zvečer napovedani sestanek s SD so v Pozitivni Sloveniji popoldne odpovedali. So pa pogajalci iz SD Jankoviću prinesli točke za koalicijsko pogodbo, besedila je bilo za debelo knjigo. Janković naj bi na to odvrnil, da če v koalicijski pogodbi piše vse, tudi to, kako voditi filmski sklad, potem vlade sploh ne potrebujemo. Janković se namreč zavzema za kratko koalicijsko pogodbo. SD \"ostaja samostojna\" Pahorjevo kandidaturo za predsednika državnega zbora bo v sredo vložilo deset poslancev SD, za izvolitev pa potrebuje 46 glasov. Glede na dosedanje izjave in predloge nekaterih strank kaže, da bi Pahor lahko dobil široko podporo. Glede vstopa v koalicijo je Samo Bevk poudaril, da se pogovori nadaljujejo, a je prepričan, da bodo sestavni del koalicije. Ob vprašanju, koliko resnice je v tem, da se bo SD združila s Pozitivno Slovenijo, pa je izpostavil, da je \"SD samostojna stranka in bo samostojna tudi naprej\".", "title": "Tri zanimiva ministrstva po Jankovićevo", "keywords": "zoran janković;lista virant", "lang": "slovenian"}
{"body": "Izteka se rok za oddajo zavezujočih ponudb za Turizem Kras, ki bo v skladu s koncesijsko pogodbo upravljala Postojnsko jamo še 18 let. Opolnoči se izteče rok za oddajo zavezujočih ponudb za nakup družbe Turizem Kras. Med osmimi ponudniki, ki so oddali nezavezujočo ponudbe, jih bo po izvedbi skrbnega pregleda zavezujoče ponudbe oddalo največ pet. Med njimi ne bo družb Venus Trade iz Rakeka, sežanskega Jadrana in Turizma Primorske. V Turizmu Primorske, ki ga je prav v ta namen ustanovila skupina sežanskih podjetnikov, so se odločili, da zavezujoče ponudbe ne bodo oddali. Glede na informacije, ki so jih pridobili med skrbnim pregledom in po opravljenih razgovorih v zadnjih dneh je namreč postalo očitno, da bodo ponudbe sorazmerno zelo nizke, okoli šest milijonov evrov. Ali ponudba ni zanimiva? V takih okoliščinah je vprašljivo, če se bo prodajalec dejansko odločil za prodajo. Glede na razpisane pogoje prodaje ima podjetje Istrabenz Hoteli kot prodajalec namreč tudi možnost, da se odloči, da prodaje sploh ne bo, je danes povedal predstavnik sežanskih podjetnikov Edi Fabjan. Po drugi strani se je nekaj investitorjev iz naše skupine odločilo, da ne sodeluje v nadaljnjih postopkih, delno zaradi vpletanja politike, delno pa zaradi ugotovitve, da naložba finančno ni tako zanimiva, kot je izgledalo v začetku, je še dejal Fabjan. O tem, kako se bodo odločili drugi potencialni kupci, še ni jasno. O tem, da bodo oddali tudi zavezujočo ponudbo za nakup postojnske turistične družbe, so pritrdili le v zamejski družbi KB 1909 iz Gorice in v konzorciju postojnskih gospodarstvenikov. Svojo ponudbo naj bi oddala tudi občina Postojna, vendar morajo svojo privolitev danes popoldne dati še občinski svetniki. Prav tako pa ni ne potrdil in ne zavrnil možnosti oddaje zavezujoče ponudbe postojnski podjetnik Marjan Batagelj. Družba Turizem Kras ima koncesijo za upravljanje s Postojnsko jamo.", "title": "Naložba ni tako zanimiva", "keywords": "turizem;kras;istrabenz;koncesija;postonjska;jama", "lang": "slovenian"}
{"body": "Lovljenje prihodkov na račun tranzitnih avtoprevoznikov na smeri vzhod-zahod Dars uradnega seznama vozil, za katera bo potrebna vinjeta za 220 evrov, še nima. Neuradno pa je znano, da so to LGV-ji srednjega razreda - npr. Peugeotov boxer, Renaultov master in Citroënov jumper. Čeprav je vlada sprejela kar nekaj sprememb pri cenovni politiki na področju cestnin, je največ odziva sprožila uvedba dodatne vinjete. Lastniki vozil z dvema ali več osmi in dovoljeno težo do 3.500 kilogramov, ki so nad prvo osjo višja od 1,30 metra, bodo morali namreč prihodnje leto na vetrobransko steklo nalepiti precej dražjo vinjeto. Za celoletno bodo odšteli 220 evrov, za mesečno 80 evrov in tedensko 40 evrov. Vozila, ki ne presegajo postavljene meje, pa bodo ostala v nižjem cenovnem razredu, v katerem so sicer v primerjavi z letošnjo ceno 95 evrov tudi dvignili cene na 110 evrov za celoletno vinjeto. Čeprav mejo za razvrščanje v cenejši ali dražji vinjetni razred predstavlja višina, ki na prvi pogled nima neposredne povezave z obrabo cest, porabo ali izpusti ogljikovega dioksida, pa višinska meja ni slovenski izum in je pravzaprav obujanje nekdanjega razvrščanja v cestninske razrede. Podobno višinsko mejo imajo za razvrščanje vozil še v nekaterih drugih evropskih državah, na kar se je skliceval tudi minister Samo Omrzel, ki je po seji vlade dejal Definicija je enaka, kot jo uporablja vsa Evropa, gre za definicijo, ki jo je podala prometna stroka. Finančni razlogi pred strokovnimi Prometno stroko pa bi težko povezali z razlogi za višanje cestnin, saj je vlada ukrepe na področju cestninske politike utemeljila s ciljem povečevanja stabilnosti in višine prihodkov družbe Dars, ki mora poravnavati zapadle finančne obveznosti in se razdolževati. V letu 2013 bodo za vračilo glavnic in plačilo tekočih stroškov finančnih obveznosti namenili blizu 215 milijonov, prihodnje leto bo znesek verjetno še višji. Finančni vidik razlogov za povečevanje cestnin pa med drugim izpostavlja tudi sam Dars, ki v razlagi, kdo se uvršča v nov vinjetni razred, pravi, da so to večinoma kombinirana vozila, ki predstavljajo tranzitni promet na smeri vzhod-zahod, lahka tovorna vozila in minibusi, ki so doslej sodila v enotni vinjetni razred . Uradni seznam vozil bo pripravljen do decembra Višje cene vinjet pa bodo seveda občutili tudi slovenski uporabniki, predvsem tisti iz gospodarstva. Mejo 1,30 metra višine vozila nad prvo osjo, merjeno med podlago in najvišjo točko vozila v ravnini, ki poteka pravokotno skozi simetralo osi prednjih koles, presegajo predvsem večja lahka gospodarska vozila. Dars uradnega seznama še nima, vendar obljubljajo, da bodo sezname vozil uskladili z izdelovalci še pred 1. decembrom. Neuradno pa je že znano, da bodo za vinjeto morali odšteti več vsi lastniki LGV-jev, ki se po statistiki registracij uvrščajo v srednji razred, med katerimi so v Sloveniji najbolj iskani modeli Peugeotov boxer, Renaultov master, Citroënov jumper, Fiatov ducato in Fordov transit. V nižjem razredu pa je nekaj več mejnih primerov LGV-jev, pri katerih bodo odločali milimetri. Najbolj iskani na slovenskem trgu so Renaultov trafic, Volkswagnov transporter, Oplov vivaro, Peugeotov expert in Fordov transit custom. Za prvega pri Renaultu še čakajo na uradne meritve, podobno bo veljalo za njegovega neposrednega sorodnika z Oplovim znakom. Najbolj boleča pa bo nova vinjeta za lastnike Volkswagnovih transporterjev in vseh različic oziroma izpeljank tega modela, vključno s sicer priljubljenim multivanom, ki se pojavlja tudi kot malce večje družinsko vozilo. Vpliv na prodajo LGV-jev se bo pokazal pozneje Nov vinjetni razred na samo prodajo LGV-jev kratkoročno verjetno ne bo bistveno vplival, se pa znajo kupci oziroma uporabniki postopoma prilagoditi in se izogibati avtocest ali pa pred nakupom skrbneje razmisliti o tem, ali za prevoz ob enaki teži res potrebujejo tudi večji volumen tovornega prostora. Navsezadnje pa bodo verjetno znali uvrstitev v nižji vinjetni razred izkoristiti tudi tisti trgovci, ki bodo lahko kupcem ponudili ustrezno nizek model. Nove vinjete bodo začeli prodajati 1. decembra letos, ko bo mogoče, kot je že v navadi, kupiti tudi druge. Letna za 2014 bo veljala od začetka meseca decembra 2013 do konca januarja 2015. Pri Darsu pa tudi zagotavljajo, da bodo letošnje celoletne vinjete, nalepljene na vetrobranskem steklu, veljale do konca januarja 2014 ne glede na to, ali se vozilo uvršča v višji vinjetni razred.", "title": "Dražje vinjete predvsem za nekatere modele lahkih gospodarskih vozil", "keywords": "LGV;cestnine;vinjete", "lang": "slovenian"}
{"body": "Ljubljana - Na skupščini Geoplina minuli teden so družbeniki podprli spremembe družbene pogodbe, na podlagi katerih država v Geoplinu nima več pravice veta, ampak le predkupno pravico kot vsi preostali lastniki. Sprememba je posledica tožbe družbenika Ekopurja, ki je 6,5-odstotni lastnik Geoplina in je v lasti nemške družbe E.ON Ruhrgas. V preteklosti je država prav z vetom pogosto preprečila družbenikom Geoplina, ki imajo več kot petodstotni delež, da bi povečali svoje lastniške deleže, na tak način pa krepila svoj položaj. Po novi družbeni pogodbi ima pravico do veta le skupščina družbenikov Geoplina. Na ministrstvu za gospodarstvo so pojasnili, da ima odslej država tako kot vsi preostali družbeniki le predkupno pravico. Vsak družbenik mora o nameravani prodaji poslovnega deleža obvestiti vse družbenike, tako da o pogojih prodaje pisno obvesti upravo Geoplina. Če več družbenikov uveljavlja predkupno pravico, se poslovni delež med njimi razdeli v sorazmerju z njihovimi obstoječimi deleži v osnovnem kapitalu Geoplina. V primeru, da nihče od predkupnih upravičencev ne uveljavi predkupne pravice, lahko družbenik proda svoj poslovni delež osebi, ki ni družbenik. Glede na spremembe družbene pogodbe in predloga direktive EU, ki zahteva strogo ločitev Geoplina in njegovega hčerinskega podjetja Geoplin plinovodi, ki upravlja z omrežji, se postavlja vprašanje, ali lahko v Geoplinu pričakujemo večje lastniške spremembe, ki jih je nova družbena pogodba še olajšala. Kot najresnejšega kandidat, ki bi lahko povečal lastniški delež v Geoplinu, se omenja Petrol, ki je zdaj drugi največji lastnik Geoplina s 27,26-odstotnim deležem. \"Petrol je že v preteklosti kazal zanimanje za povečevanje deleža v Geoplinu. Pomembno se mi zdi le, da ne bo mogel izkoriščati lastništva nad infrastrukturo, zato je v interesu države, da ima večinski delež le v podjetju Geoplin plinovodi. Če bi Petrol povečal lastniški delež v tržnem delu Geoplina, v tem ne vidim nobenih težav,\" pojasnjuje minister za gospodarstvo Andrej Vizjak. Po njegovih besedah se država zdaj v okviru privatizacije TE-TOL z Mestno občino Ljubljana (MOL) dogovarja, da bi zamenjali okoli 65-odstotni delež v TE-TOL za 6,2-odstotni delež, ki ga ima MOL oziroma Energetika v Geoplinu. V tem primeru bi Republika Slovenija lastništvo v Geoplinu povišala na 37,7 odstotka. Po sklepu Palominega nadzornega sveta je naprodaj tudi 3,17-odstotni delež, ki ga ima Paloma v Geoplinu.sebastjan.morozov@dnevnik.si", "title": "Minister Vizjak nima več veta v Geoplinu", "keywords": "gospodarstvo;ekonomija", "lang": "slovenian"}
{"body": "Vodstvo Luke Koper in predstavniki Zavoda za zdravstveno varstvo Maribor so predstavili rezultate analize vzorca železovega oksida, ki je marca prekril koprske ulice. Ocena kaže, da ni prišlo do nesprejemljivega tveganja za ljudi ali okolje, so na tiskovni konferenci povedali predstavniki Luke Koper. Kot so dejali, so bila opozorila Zavoda za zdravstveno varstvo Koper nesprejemljiva, saj naj bi interpretirali podatke z drugega varnostnega lista. Spomnimo, marca so iz Luke Koper v okolje ušle \"bleščice\" (mešanica železovih oksidov), ki jih je burja odnesla tudi na območja zunaj pristanišča. Iz Luke Koper so takrat sporočili, da zdravju niso nevarne, a so s koprskega zavoda za zdravstveno varstvo ljudem zaradi morebitne nevarnosti za zdravje svetovali upoštevanje vrste preventivnih ukrepov. Po petih dneh je zavod preklical preventivne ukrepe, potem ko je deževje spralo prašne delce iz ozračja in streh.", "title": "Luka: Ni bilo tveganja", "keywords": "luka koper;transport;logistika;prevoz;zavod za zdravstveno varstvo koper;hospital;bolnišnica;zdravilišče", "lang": "slovenian"}
{"body": "Sum korupcije. Koprska občina naj bi izdala lažno potrdilo o plačanem komunalnem prispevku. \"Kdo na občini je leta 2009 podpisal lažno potrdilo, da je bil plačan komunalni prispevek v višini 3,5 milijona evrov, na osnovi katerega je upravna enota Primorju izdala dovoljenje za gradnjo bazenskega kompleksa?\" se sprašuje koprska občinska svetnica Olga Franca (SLS). Na svoje vprašanje pristojnim na včerajšnji seji občinskega sveta ni dobila odgovora. Nedokončana gradnja Projekt. Poslovno-hotelski kompleks z olimpijskim bazenom, ki naj bi ga Primorje gradilo v javnem partnerstvu s koprsko občino, je bil po prvotnih načrtih ovrednoten na 70 milijonov evrov. Znotraj kompleksa naj bi bil tudi nov center državne uprave. Že dolgo pa na vhodu v koprsko mestno jedro namesto tega sameva nedokončana gradnja. Le bančna garancija Frančeva je namreč pridobila dokument za izdajo gradbenega dovoljenja, iz katerega izhaja, da občina potrjuje, da je komunalni prispevek plačan. V resnici je občina od Primorja prejela le bančno garancijo. Prav včeraj pa je občinski svet odločal o poravnavi med Primorjem v stečaju in občino, po kateri se izvršena gradbena dela na bazenskem kompleksu kompenzirajo z neplačanim komunalnim prispevkom. Prijavila bo KPK \"Zadevo bom prijavila Komisiji za preprečevanje korupcije (KPK),\" napoveduje Frančeva. \"Zanima me, ali je bila to občinska usluga Primorju, ki se je pred štirimi leti tako izognilo plačilu komunalnega prispevka. Ta pa je pogoj za izdajo gradbenega dovoljenja,\" pravi in dodaja: \"Vztrajala bom, da se zadeva razčisti tudi glede odgovornosti.\"", "title": "Usluga Primorju?", "keywords": "primorje;občina koper;komunalni prispevek", "lang": "slovenian"}
{"body": "Ljubljana - Skupina Bosch Slovenija je v lanskem letu ustvarila 157,5 milijona evrov prihodkov od prodaje. Številka sicer pomeni 15-odstotno rast na letni ravni, a temelji predvsem na izvoznem povpraševanju, saj je rezultat na domačem trgu ne podpira, prodaja v Sloveniji se je namreč skrčila za osem odstotkov, na 48 milijonov evrov. Kljub temu se je število zaposlenih lani povečalo za dobrih sto, na 850, kar ob povečani prodaji na področju tehnologije in storitev kaže, da \"se skupina Bosch v Sloveniji izvija iz krize,\" je dejal generalni direktor družbe Bosch za Slovenijo, Madžarsko in Hrvaško Thomas E. Beyer. Rast prodaje vse Skupine Bosch je bila po Beyerjevih besedah še višja od slovenske podružnice, a hkrati presenetljivo visoka. Prihodki od prodaje so se namreč v preteklem letu zvišali za 23,8 odstotka, na 47,3 milijarde evrov. V prvih treh mesecih letošnjega leta se je prodaja na krilih sektorja industrijske tehnologije povečala 15-odstotno, v načrtih do konca leta pa cilja Skupina Bosch prvič v zgodovini preseči znamko 50 milijard evrov prodaje. Če se za trenutek vrnemo še v lansko leto, lahko opazimo, da so k dobrim prodajnim rezultatom najbolj odločno prispevali prihodki iz avtomobilske industrije, ki so se povečali za 29 odstotkov, na 28,1 milijarde evrov. V geografskem smislu pa ostaja največji trg Evropa, kjer je bilo realiziranih 27,7 milijarde evrov prodaje, medtem ko kaže močno 43-odstotno povečanje prodaje v Aziji na velik potencial tega trga, ki naj bi do leta 2020 osvojil 40-odstotni delež v svetovni ekonomiji. Za Skupino Bosch je po besedah Beyerja kriza zagotovo preteklost, temu v prid govorita tako močna rast povpraševanja v drugi polovici leta 2010 in prav tako napovedana štiriodstotna rast svetovnega gospodarstva letos. jan.bratanic@dnevnik.si", "title": "Bosch v Sloveniji počasneje prek krize", "keywords": "gospodarstvo;ekonomija", "lang": "slovenian"}
{"body": "Medtem ko so vsi napori uprti v reševanje Slovenskih železnic pred potopom, delavski direktor grozi, da bo tožil sodelavce zaradi klevet, da je sestavljal sezname delavcev na čakanju. Koliko ljudi je potrebnih za upravljanje z vlaki, je ta trenutek najpomembnejše vprašanje. Izdali bi lahko za 200 milijonov evrov obveznic. 2011 ne bo več izgube. Vodstvo Slovenskih železnic je predstavilo ukrepe za rešitev podjetja, ki se utaplja v rdečih številkah, pred stečajem pa ga je, kot je znano, rešila država s konkretno finančno injekcijo. Direktor Goran Brankovič je ponovil že znana dejstva. Je pa napovedal, da bi lahko izdali za 200 milijonov evrov obveznic. Precej optimistično je še napovedal, da že prihodnje leto ne bo več izgube. Kako bo s presežnimi delavci? V naslednjih treh letih se bo lahko upokojilo 1360 ljudi. Invalide bodo prezaposlili. V naslednjih treh letih se bo lahko upokojilo 1360 ljudi, invalide bodo prezaposlili. Kaj bo z ostalimi, bodo še videli. Pavlič bo tožil Medtem ko so vsi napori uprti v reševanje in finančno sanacijo podjetja, je delavski direktor Albert Pavlič napovedal, da bo tožil sodelavce zaradi klevet, da je sestavljal sezname delavcev na čakanju. Dobrih 1000 delavcev na čakanju se je namreč zbralo v iniciativni odbor, ki zahteva odstop delavskega direktorja in predsednika sveta delavcev Silva Berdajsa. Obtožujejo ju, da naj bi sama sestavljala sezname napotenih na čakanje, pri tem pa namesto potreb podjetja upoštevala predvsem to, kdo je član katerega sindikata. Situacija ni rožnata SŽ vsak mesec ustvarijo 4 milijone evrov izgube. Slovenske železnice SŽ so leto 2009 končale z 80 milijoni evrov bilančne izgube in 350 milijoni evrov kreditov. Vodstvo je sprejelo varčevalne ukrepe znižanje plač in regresa, uvedba 36-urnega delovnika, napotitev delavcev na čakanje ... Bodo ugriznili v kislo jabolko? Na SŽ se zavedajo, da pri njih dejansko obstaja prezaposlenost. Zato bodo morali slej kot prej zagristi tudi v to kislo jabolko. Za zdaj so se odločili za ukrep čakanja na delu doma. Odločbo o čakanju na delo je dobilo 1075 zaposlenih. Ministrstvo za delo je sicer dovolilo, da na čakanje pošljejo 2000 ljudi. Te številke ne bomo presegli, so nam povedali na SŽ, obenem pa dodali, da bo nov val poštnih pošiljk z odločbami o čakanju v prihodnjih dneh . Natančne številke odločb nam ni niso izdali. So pa včeraj po sestanku poslovodstva, sveta delavcev in sindikatov zaposlene obvestili, da se bodo vsi zaposleni, ki so na čakanju, po izteku tega ukrepa vrnili na delo na SŽ in da ukrep začasnega čakanja na delo doma nima nikakršne povezave z ugotavljanjem trajno presežnih delavcev . Vsi delavci se bodo po izteku ukrepa torej lahko vrnili na delo. Tako namreč predvideva zakon, smo dobili odgovor na SŽ. Čeprav bodo železnice zaradi 1075 delavcev na čakanju dejansko prihranile 5 milijonov evrov, to za državo ne bo nič ceneje, saj jim bo enak znesek dala v obliki subvencij. In če bodo železnice na čakanje dale še tisoč delavcev, to pomeni skupaj 17 milijonov evrov državne pomoči. Država je SŽ že obljubila 38-milijonsko finančno injekcijo in tako preprečila stečaj. Ključno vprašanje pa še vedno ostaja, kako se bodo železnice preoblikovale. Prometni minister Vlačič je v preteklih dneh napovedal tristopenjsko reševanje podjetja. Najprej ga bodo sanirali, predvsem finančno, saj novih izgub že na tako nakopičene ne smejo dopuščati. Sledi faza reorganizacije in na koncu iskanje strateškega partnerja.", "title": "Tožil jih bo zaradi klevet", "keywords": "slovenske;železnice;čakanje;ukrep;čakanja;brankovič;subvencija", "lang": "slovenian"}
{"body": "Ljubljana - Banka Slovenije Mateju Naratu, ki ga je nadzorni svet Abanke konec maja imenoval za predsednika uprave, ni izdala dovoljenja za opravljanje funkcije člana uprave Abanke. O nadaljnjih postopkih za imenovanje predsednika uprave banke bo nadzorni svet odločal na prvi naslednji seji, ki bo predvidoma v drugi polovici oktobra. \"Dvočlanska uprava Abanke Vipe že pet mesecev odgovorno opravlja vse naloge v okviru svojih pristojnosti, zato je poslovanje banke nemoteno in tekoče,\" je predsednik nadzornega sveta Abanke Janez Bohorič danes sporočil prek spletnih strani Ljubljanske borze. Da mu ni bilo izdano dovoljenje za opravljanje funkcije člana uprave Abanke, ki je pogoj za opravljanje funkcije predsednika uprave, je Narat vodstvo banke obvestil danes. V Banki Slovenije razlogov za zavrnitev podelitve licence Naratu niso razkrili, zapisali pa so, da so \"v vsaki odločbi o izdaji oz. zavrnitvi dovoljenja natančno navedeni in obrazloženi razlogi za to\". Razlogi so opredeljeni v zakonu o bančništvu in so zavezujoči pri odločanju Banke Slovenije, so dodali. \"O nadaljnjih korakih se bom skupaj s svojo odvetniško ekipo odločil po temeljiti proučitvi same obrazložitve prejete odločbe,\" je, kot pišejo Finance, zapisal Narat in dodal, da mu je Banka Slovenije zavrnila izdajo licence \"navkljub izpolnjevanju vseh formalnih pogojev, ki jih predpisuje zakon o bančništvu\". Kot so glede tega pojasnili v Banki Slovenije, je v skladu z zakonom o bančništvu proti odločbam Banke Slovenije dovoljeno začeti postopek sodnega varstva. \"Torej je to legitimna pravica vložnika zahteve za izdajo dovoljenja, če se z odločitvijo Banke Slovenije ne strinja,\" so zapisali. Nadzorniki Abanke je Narata za predsednika uprave imenoval potem, ko je konec aprila prvi mož Abanke Aleš Žajdela tragično preminil v prometni nesreči. Od tedaj je uprava Abanke dvočlanska - v njej sta Radovan Jereb in Gregor Hudobivnik. Narat je bil od julija 2002 do novembra 2009 član uprave Nove Ljubljanske banke. Decembra lani ga v upravo NLB niso ponovno imenovali, ostal pa je zaposlen v banki kot pomočnik uprave ter izvršni direktor za finančne trge. Banka Slovenije je doslej zelo redko zavrnila izdajo licence. V javnosti znani primeri so zavrnitev dovoljenja Matjažu Jauku, ki je leta 2005 kandidiral za člana uprave Abanke, pred leti Henriku Peternelju, kandidatu za člana uprave Poštne banke Slovenije, ter kandidatu za člana uprave Deželne banke Jožefu Berdniku, ki je zdaj svetovalec uprave. Po neuradnih podatkih naj bi v 20-letni zgodovini Banke Slovenije eden od zavrnjenih kandidatov banko tudi tožil, a je tožbo izgubil, je v sredo pisal Večer.", "title": "Mateju Naratu Banka Slovenije ni izdala licence za vodenje Abanke Vipe", "keywords": "gospodarstvo;ekonomija", "lang": "slovenian"}
{"body": "Družba Transmontagne, partnerica bovškega turizma, gre v stečaj. Župan Bovca zatrjuje, da razvoj Kanina ni ogrožen. Sodišče v Lyonu je v torek odredilo stečaj za družbo Transmontagne Group, ki ima v družbi ATC Kanin, ki upravlja s kaninskim smučiščem, skoraj četrtinski delež, povezana pa je tudi z več kot 20 milijonov evrov vrednim projektom novega turističnega naselja v Bovcu. Bovškega župana Danijela Krivca ne skribi prihodnost turizma v občini. Za težave družbe Transmontagne je kriva topla zima z malo snega, v kateri so imeli 8,2 milijona evrov izgube, je povedal predstavnik Francozov v Sloveniji Franc Alain Furlani. Vodstvo družbe si je prizadevalo za ohranitev skupine, a ena izmed občin v bližini Grenobla ni pristala na takšen scenarij, zato je oziroma še bo skupina prodana po delih, je pojasnil. Po njegovih besedah se bo sodišče z deležem Transmontagne v ATC Kanin, ki je vreden 738.000 evrov, začelo ukvarjati v teh dneh. Prednostno pravico za nakup deleža imajo preostali delničarji kaninske družbe, med katerimi je z več kot 40 odstotki največji Hit, slabih deset jih ima občina Bovec, manjše deleže pa imajo še različni skladi ter nekdanji in sedanji zaposleni. Razvoj kaninskega smučišča ni ogrožen To je tudi za nas presenečenje, je povedal bovški župan Danijel Krivec. Razvoj kaninskega smučišča ni ogrožen, za projekt na območju Žaršč pa naj bi skušali poiskati novega partnerja, je zatrdil. Župan je sicer dejal, da je še prezgodaj govoriti, ali bi občino zanimal nakup deleža v družbi ATC Kanin. Kljub izgubi partnerja naj bi slovenski in italijanski del smučišč na Kaninu povezali predvidoma čez dobro leto. Naložba bi bila po Krivčevem mnenju dolgoročno zanimiva za različne partnerje, saj se bosta čez dobro leto dokončno povezali slovensko in italijansko smučišče na Kaninu. Težave Francozov na povezovanje namreč ne bodo vplivale, je poudaril Krivec in zatrdil, da bodo na Kaninu nadaljevali z že začetimi investicijami. Družba Transmontagne je z občino, ki je bila o težavah Francozov obveščena že spomladi, sodelovala pri revitalizaciji nekdanje vojašnice na območju Žaršč v Bovcu, kjer naj bi nastalo več kot 20 milijonov evrov vredno sodobno turistično naselje. Pogodba bo razveljavljena, ker partnerja praktično ni več, novega pa bodo skušali poiskati s ponovnim javnim razpisom, seveda če se bo s tem strinjal občinski svet, je pojasnil Krivec. Po njegovem mnenju bi se to lahko zgodilo že letos ali v začetku prihodnjega leta. Sicer je projekt dobro zastavljen in bi potreboval le manjše spremembe, je dodal.", "title": "Bovec čaka nova kriza?", "keywords": "Transmontagne;stečaj;atc;kanin;sodišče;bovec", "lang": "slovenian"}
{"body": "Prijave se nanašajo na skupno 85 spletnih strani. Urad informacijskega pooblaščenca je od uveljavitve strožjih pravil o spletnih piškotkih v sredini junija prejel približno deset prijav, ki se skupaj nanašajo na 85 spletnih strani. Postopki inšpekcijskega nadzora še potekajo. \"Najprej je treba ugotoviti dejansko stanje in šele potem je mogoče govoriti o kršitvah in ukrepih,\" je pojasnil namestnik informacijske pooblaščenke Andrej Tomšič. Kot dodaja, prekrškovni postopki še niso bili sproženi, prijave pa pri pooblaščencu rešujejo glede na \"prioritete in razpoložljivost resursov\". Strožja pravila o spletnih piškotkih, ki jih je uvedel novi zakon o elektronskih komunikacijah z namenom zagotovitve večje zasebnosti spletnih uporabnikov, so med upravljalci spletnih strani sprožila precejšnje razburjenje. Največ očitkov je letelo na račun zapletov glede merjenja obiskanosti spletnih strani, saj to vpliva na oglaševalske prihodke.", "title": "Deset prijav zaradi piškotkov", "keywords": "Nataša Pirc Musar;spletni piškotki", "lang": "slovenian"}
{"body": "Iz družbe Merkur so sporočili, da je sklep okrožnega sodišča v Kranju o izglasovani prisilni poravnavi v družbi Mersteel pravnomočen. Za Mersteel pomeni zaključek poravnave začetek bolj samostojne in uspešne poti. Zaključek poravnave predvideva tudi 55-odstotno poplačilo upnikov v petih letih. Iz družbe Merkur so sporočili, da je sklep okrožnega sodišča v Kranju o izglasovani prisilni poravnavi v družbi Mersteel pravnomočen. Prisilno poravnavo je namreč podprlo zadostno število upnikov. Zaključek poravnave predvideva tudi 55-odstotno poplačilo upnikov v petih letih. Prvi del bo poplačan v dveh letih. Za podjetje Mersteel pomeni zaključek poravnave začetek bolj samostojne in uspešne poti, so v Merkurju zapisali v sporočilu za javnost. Že v času prisilne poravnave je podjetje poslovalo v skladu s predvidenim sanacijskim načrtom. Ta ob zaključku letošnjega leta predvideva pozitivni rezultat poslovanja. Tako rekoč od dneva ustanovitve je bil Mersteel pod izredno močnim vplivom hudega svetovnega padca na področju metalurgije, kar se je odražalo tudi v poslovnih rezultatih družbe, so zapisali v Merkurju. Prav zato so v Mersteelu začeli z izvajanjem sanacijskega načrta, ki je vključeval reorganizacijo podjetja, usmeritev na ključne programe in nižanje stroškov obratovanja. Vodstvo podjetja je po ugotovljeni insolventnosti matične družbe Mersteel, d. o. o., v Naklem začelo pripravljati dokumentacijo za uvedbo postopka prisilne poravnave. Izguba tekočega leta je skupaj s prenesenimi izgubami presegla polovico osnovnega kapitala. Skladno z rokom, ki ga je določilo sodišče, je vodstvo družbe Mersteel, d. o. o., 28. oktobra 2010 sodišču oddalo načrt finančnega prestrukturiranja te družbe. Okrožno sodišče v Kranju pa je 5. novembra 2010 izdalo sklep o začetku postopka prisilne poravnave, še piše v sporočilu za javnost. Predstavljeni načrt finančnega prestrukturiranja je vsem upnikom zagotavljal pravno varstvo in enakomerno poplačilo zapadlih dolgov na transparenten način, pišejo v Merkurju. Direktor Mersteela Darko Gregorič je pojasnil, da bodo sedaj dobaviteljem napisali pismo, v katerem bodo pojasnili, da je postopek prisilne poravnave zaključen in da ni več bojazni za stečaj. Ob tem Gregorič računa, da se bodo odnosi z dobavitelji tako bistveno izboljšali in bo Mersteel, ki sedaj celotno blago plačuje vnaprej, dobil boljše pogoje poslovanja. Zaradi učinkovitih ukrepov racionalizacije, uspešnih dogovorov z upniki in poslovanja, ki presega zastavljene načrte, je lahko Mersteel upnikom ponudil večje poplačilo terjatev od 30-odstotnega, ki je bilo po načrtu finančnega prestrukturiranja sprva predvideno. Prva bitka je dobljena, sedaj pa nas čaka resno in odgovorno delo, da izvedemo, kar smo zapisali v načrtu finančnega prestrukturiranja, da uresničimo sanacijski program in da bomo lahko izplačali upnike, ki so verjeli našim obljubam, je poudaril Gregorič. Pojasnil je, da so rezultati iz tekočega poslovanja že približno na ničli, lahko pa bi bili boljši, če bi imeli možnost črpanja kredita. Gregorič je prepričan, da je podjetje sedaj izpolnilo vse dodatne pogoje, zato bo v sredo ponoven sestanek z vsemi štirimi bankami, ki bodo zagotovile tri milijone evrov svežega posojila in faktoring. V naslednjih dneh pa bodo končno začeli črpati sredstva. Okrožno sodišče v Kranju je minuli teden izdalo tudi poziv upnikom za glasovanje o sprejetju prisilne poravnave v družbi Merkur, d. d. Upniki morajo glasovnice oddati v enem mesecu od objave poziva.", "title": "Prisilno poravnavo Mersteela podprla večina upnikov", "keywords": "merkur;mersteel;naklo;podjetje;poravnava;prisilna;izguba;insolventnost", "lang": "slovenian"}
{"body": "Holding bo v celoti zaživel januarja 2012 Nadzorni svet Slovenskih železnic je razpravljal o novem generalnem direktorju družbe. Kandidate je poiskala kadrovska agencija Profil, soglasje k izbranemu pa mora na koncu dati AUKN. Predsednik šestčlanskega nadzornega sveta Slovenskih železnic Bojan Brank je pojasnil, da bodo nadzorniki odločali med tremi oziroma štirimi kandidati za prvega železničarja, ki jih je poiskala agencija. Imena izbranega kandidata za zdaj ne bodo razkrili, temveč bodo počakali na soglasje AUKN-ja, je dodal Brank. Soglasje k imenovanju direktorja pa mora skladno z ustanovitvenim aktom dati Agenciji za upravljanje kapitalskih naložb RS. Na agenciji pričakujejo odločitev in verjamejo, da se bo nadzorni svet odločil pravilno.AUKN Ervina Pfeiferja ni podprl Nov nadzorni svet Slovenskih železnic je štiriletni mandat nastopil 10. septembra. Že 4. oktobra so nadzorniki po nalogu AUKN-ja razpravljali o izboru in postopku imenovanja Ervina Pfeiferja za generalnega direktorja, potem ko ga je na ta položaj imenoval prejšnji nadzorni svet. Odločili so, da ne bodo podali mnenja o postopku, ker niso sodelovali v postopku izbire in imenovanja. Nadzorniki železnic so AUKN pozvali, naj poda soglasje na odločitev nekdanjih nadzornikov o imenovanju prvega moža družbe. Agencija, ki je vztrajala, da je primerno, da se o novem generalnem direktorju izreče novoimenovani nadzorni svet, pa je iz formalnih razlogov zavrnila predlog za izdajo soglasja. Po tem so stekli novi postopki izbora imenovanja generalnega direktorja družbe. Nova uprava bo štiričlanska Nova uprava železnic bo sicer štiričlanska. Po mandatarskem sistemu bo dva člana uprave nadzornikom v potrditev predlagal generalni direktor, za imenovanje četrtega člana pa je odgovoren svet delavcev. Ta je za svojega predstavnika v upravi že imenoval Alberta Pavliča, zdajšnjega delavskega direktorja. Slovenske železnice so se s 1. septembrom preoblikovale v holding, ki bo v celoti zaživel januarja prihodnje leto, trenutno pa jih še vedno vodi Goran Brankovič. Še vedno milijonska izguba Železnice so sicer obdobje od januarja do avgusta sklenile s čisto izgubo 4,82 milijona evrov, medtem ko je dobiček iz poslovanja znašal 445.000 evrov. Izguba je sicer za 3,36 milijona evrov manjša kot v istem obdobju lani, predvsem na račun boljšega poslovanja v tovornem prometu. Izgubo so povečale negativne tečajne razlike v višini 3,9 milijona evrov in izvedeni finančni instrumenti v višini tri milijone evrov. Prihodki so bili z 274,83 milijona evrov od načrtovanih večji za 9,1 odstotka, lanske poslovne prihodke pa so presegli za 12,6 odstotka. Slovenske železnice so v prvih osmih mesecih prepeljale 11,86 milijona ton blaga za 5,9 odstotka več kot lani ter opravile 2.603 milijone netotonskih kilometrov 12 odstotkov in s tem presegle plan. Število potnikov upadlo V istem obdobju je SŽ prepeljal 10,43 milijona potnikov 2,5 odstotka manj kot lani in opravile 530 milijonov potniških kilometrov 4,7 odstotka manj. Obenem na železnicah napovedujejo slabše leto 2012, kot so sprva načrtovali, predvsem zaradi prihajajoče nove krize ter zaradi zmanjšanja državnih sredstev. Poleg tega je negotovo izplačilo prvega obroka za pokritje stroškov obveznih gospodarskih javnih služb v potniškem prometu med letoma 2003 in 2009 v višini 10,7 milijona evrov ter prvega obroka izpadlega kapitala, do katerega je prišlo ob izločitvi javne železniške infrastrukture. Višina obroka znaša 26,8 milijona evrov, dodajajo v SŽ-ju, kar bi po njihovih besedah lahko ogrozilo likvidnost družbe.", "title": "Z imenom generalnega direktorja bodo počakali", "keywords": "Gospodarstvo", "lang": "slovenian"}
{"body": "Trdi, da s pogodbami ni bil seznanjen Z zaslišanjem Boška Šrota in številnih prič se na novogoriškem Okrožnem sodišču nadaljuje glavna obravnava v tožbi Fructala proti Šrotu in družbi Atka Prima, ki je v lasti njegove žene. Ajdovska živilska industrija terja od obeh nekaj manj kot 11 milijonov evrov zaradi Šrotovih navodil pri sklepanju pogodb o najetju posojil prek Fructala za tedanji družbi iz skupine Pivovarne Laško, Center Naložbe in Infond Holding, v letih 2008 in 2009. Nekdanji prvi mož laške pivovarne je na dopoldanskem zaslišanju med drugim povedal, da je nekaj običajnega, da si družbe znotraj skupine finančno pomagajo, a da ni bil nikoli seznanjen z vsemi pogodbami in da tudi ni dajal nobenih navodil v zvezi s tem. Šrot je poudaril, da je imel Infond Holding, ki je bil v lasti Centra Naložb, ta pa je lastniško obvladoval Kolonel in Atko Primo, dovolj lastnine le v nekaterih strateških naložbah, da bi lahko povrnil vse dolgove, zato so se zaradi hitrega poplačila obveznosti do bank začeli pogovarjati z možnimi kupci o prodaji večinskega deleža v Mercatorju. Kot je poročal Radio Slovenija, pa je nekdanji direktor Fructala, zdaj predsednik uprave Mercatorja, Anton Balažič v svojem pričevanju dejal, da so pogodbe sklepali po navodilu Boška Šrota, a da zaradi teh posojil poslovanje ajdovske industrije pijač ni bilo ogroženo. Balažič naj bi se tudi bal, da bi izgubil delovno mesto, če ne bi želel izpolniti zahtev po dajanju posojil. Spornih posojilnih pogodb iz let 2008 in 2009 naj bi bilo pet, o njihovih podrobnostih pa bi lahko več povedal Drago Kavšek, ki je bil v tistem času finančni direktor na Fructalu, a ga danes na sodišče kljub pozivu na pričanje ni bilo. Poleg Fructala so podobne tožbe proti Šrotu in Atki Primi vložile tudi Pivovarna Laško in njene hčerinske družbe. B. V.", "title": "Šrot do sredstev tudi v sodelovanju s Fructalom?", "keywords": "Gospodarstvo", "lang": "slovenian"}
{"body": "Proizvodnjo novomeškega Revoza so lani zaznamovali padec povpraševanja na evropskem trgu, prehod z dveh izmen in pol na dve izmeni, zaključek proizvodnje clia II za evropski trg in takojšnje odzivanje na zaostrene razmere na trgu. Kljub temu so bili učinkoviti in so izdelali skoraj 131.000 vozil, je poudaril predsednik uprave Revoza Aleš Bratož. Kot je Bratož povedal na današnjem srečanju z novinarji v Novem mestu, je bil novomeški Revoz tudi lani najučinkovitejša tovarna zveze Renault-Nissan, ki je dobrih 98 odstotkov svojih izdelkov izvozila, za slovenski trg pa so lani izdelali nekaj več kot 900 vozil. Med največjimi Revozovimi trgi je navedel Francijo, Nemčijo, Alžirijo, Nizozemsko in Italijo ter dodal, da je njihovo lansko poslovanje zaznamoval tudi s socialnimi partnerji dosežen sporazum o prilagoditvi proizvodnje povpraševanju, zaradi katerega po omenjenem padcu prodaje v podjetju ni prišlo do novih odpuščanj. Navedeni lanski sporazum jim bo tudi letošnje prilagajanje povpraševanju in trgu omogočil izpeljati brez odpuščanj zaposlenih, je pristavil. Bratož je za tekoče poslovno leto napovedal nadaljevaje krepitve priprav pri projektu Edison, za katerega so v Revozu doslej namenili 40 milijonov evrov. Za projekt, ki ga bodo začeli prihodnje leto, bodo letos v Novem mestu zaključili gradbena dela in postavili novo opremo, hkrati pa si bodo ob prilagajanju tržnim razmeram v Revozu letos prizadevali za čim večjo konkurenčnost pri njih izdelanih vozil in za povečevanje deleža twinga v njihovi proizvodnji. Ob tem je predsednik Revozove uprave opozoril, da so zadnji vladni ukrepi poslabšali pogoje njihovega delovanja. Podražitev elektrike jih bo tako na letni ravni stala približno pol milijona evrov, podražile pa so se tudi komunalne storitve, je dejal. Bratož je danes navedel tudi nekaj podatkov o poslovanju skupine Renault. Po njegovih besedah je Renaultova prodaja izven Evrope - predvsem v Južni Ameriki in Evroaziji - lani zrasla za dobrih devet odstotkov, v Evropi pa je tržni delež skupine padel za odstotno točko, medtem ko so se prodajne količine v primerjavi s predlanskimi v Evropi znižale za 18 odstotkov. Za tekoče leto je Bratož v skupini Renault napovedal rast prodaje na svetovnem trgu za tri odstotke, na evropskem pa naj bi ta padla tudi za najmanj tri odstotke. V svetovnem merilu bo Renault letos ponudil več novih modelov vozil. Med temi bodo novi clio, captur in zoe ter nova vozila clio grandtour, symbol, logan, sandero in fluence, je še povedal Bratož.", "title": "V Revozu lani izdelali nekaj manj kot 131.000 vozil", "keywords": "gospodarstvo;ekonomija", "lang": "slovenian"}
{"body": "Dela potekajo v skladu z načrti Obnovljena vzletno-pristajalna steza na brniškem letališču bo vzdržala četrt stoletja, so zagotovili odgovorni. Dela bodo končana čez en teden, s tem pa bo končana pred štirimi leti začeta okoli 23 milijonov evrov vredna naložba v osnovno letališko infrastrukturo. Poleg steze se prenavljajo še spojnice, vzporedna vozna steza, ploščad za parkiranje malih letal, širi pa se tudi letališko ploščad. Prvi in drugi del na vsakem koncu letališke steze, dolge okoli 1.000 metrov, so prenovili v letu 2009, saj je bilo dela mogoče opraviti na način, da niso preveč motila letalskega prometa. Zaradi obnove osrednjega dela steze pa so morali za dva tedna zapreti letališče. Delavci na pol poti Delavci so tako do v enem tednu odstranili okoli 20.000 ton starih asfaltnih plasti, sanirali spodnje plasti in v stezo vgradili okoli 12.000 ton asfalta. Čaka jih še vgraditev okoli 8.100 ton asfalta. Ob tem potekajo tudi gradbena dela za elektroinštalacije in menjava v asfalt vgrajenih svetilk steze ter menjava kabelskih povezav s transformatorji. Vgrajenih bo 212 svetilk, 46 kabelskih jaškov in položenega 42,6 kilometra kabla. Stane Bobnar, direktor Aeroinženiringa, je dejal, da so zaprtje letališča izkoristili tudi za adaptacijo prostorov varnostno-operativnega centra, sanitarij in sistema pregleda ter nadzora prtljage. Nov potniški terminal, ki bo stal 60 milijonov evrov, naj bi začeli graditi prihodnje leto. Za predsednika uprave Aerodroma Ljubljana Zmaga Skobirja je najpomembneje, da bodo letališče lahko odprli 21. aprila. S potekom del je zadovoljen, saj delavci sledijo zastavljenim rokom.", "title": "Letališka steza bo morala vzdržati četrt stoletja", "keywords": "Gospodarstvo", "lang": "slovenian"}
{"body": "Večina delavcev CPM je še vedno na dopustu. Prisilna poravnava je vprašljiva, če ne bo denarja za plače. Sindikalistka ne izključuje možnosti, da bi še delali na predoru Markovec. Delavci Cestnega podjetja Maribor CPM, ki je tik pred novim letom dalo predlog za prisilno poravnavo, bi se morali danes vrniti na delo, potem ko so bili do petka na kolektivnem dopustu. Kot pa je povedala prva sindikalistka v podjetju Barbara Matul, so večinoma še vedno na dopustu, z delom so začeli delati le na dveh manjših gradbiščih. Po njeni oceni je bilo danes v službi vsega okoli 50 ljudi, od skupaj trenutno okoli 730 zaposlenih. Kot je še dejala, pa z vodstvom družbe še vedno niso uspeli govoriti o nadaljnji usodi podjetja, saj, kot kaže, čakajo na 14. februar, ko se izteče rok za prijavo terjatev in bo tudi bolj jasno, kako bo s prisilno poravnavo. Sicer je v torek tudi plačilni dan, zato naj bi v podjetju zavzeto zbirali denar, saj v primeru, da ne bo plač, tudi prisilne poravnave ne bo, je povedala. Optimistično meni, da je kljub zadnjim izgubljenim poslom v Bosni in Hercegovini ter na Markovcu še vedno upanje za uspešno izvedbo prisilne poravnave. V sindikatu celo menijo, da se prav lahko zgodi, da bi delavci CPM še naprej delali na gradbišču Markovec, in sicer za Alpine Bau, saj je tam še vedno njihova mehanizacija. Dokler teče prisilna poravnava, težko kar koli naredimo. Ljudem lahko pomagamo zagotavljati, da dobijo plačo, je dejala Matulova, ki sicer še vedno meni, da podjetje lahko obstane, čeprav verjetno v manjšem obsegu kot doslej. Mariborsko okrožno sodišče je pretekli teden začelo postopek prisilne poravnave v CPM, za prisilnega upravitelja pa je bil imenovan Silvo Zorec. Sodišče je upnike pozvalo, da najpozneje do 14. februarja prijavijo svoje terjatve. Navadnim upnikom je mariborsko gradbeno podjetje, ki jim dolguje 68 milijonov evrov, predlagalo, da se odrečejo 65 odstotkom svojih terjatev. Dobro tretjino terjatev bi jim CPM povrnil v šestih letih in pol.", "title": "Večina v CPM na dopustu", "keywords": "silva;zorec;delavec;stavka;plača;barbara;matul;družba;za;avtoceste;dars;markovec;predor;cestno;podjetje;markovec;cpm;alpine;bau;dokončanje;sct", "lang": "slovenian"}
{"body": "Ameriška banka Citigroup se je dogovorila za zunajsodno poravnavo s skupino vlagateljev. Ti so jo tožili, ker naj bi jih banka v letih pred izbruhom finančne krize zavajala glede dejanske izpostavljenosti hipotekarnim posojilom in drugim tveganim finančnim produktom. Odvetniki, ki so zastopali tožnike, poudarjajo, da je banka dejansko kakovost finančnih produktov v svoji lasti predstavljala napačno. Resnica je prišla na dan šele novembra 2008, ko je banka prejela obsežno državno pomoč. V Citigroup sicer kljub poravnavi krivdo zanikajo in poudarjajo, da se želijo z dogovorom zgolj izogniti negotovosti, bremenu in stroškom nadaljevanja postopka. Veselimo se, da bomo to pustili za sabo, so še sporočili. Avgusta lani je banka že sklenila poravnavo v višini 590 milijonov dolarjev zaradi prikrivanja slabega premoženja v času pred izbruhom finančne krize. Tokratni dogovor mora sicer potrditi še pristojno sodišče. Citigroup je ena od bank, ki jo je kriza prizadela najmočneje. ZDA so jo pred propadom rešile s finančno injekcijo v višini 45 milijard dolarjev, banka pa se je močno zanašala tudi na druge podporne programe Federal Reserve Fed. Denar je z obrestmi že povrnila.", "title": "Citigroup se je pogodila za 730 milijonov dolarjev", "keywords": "banka;citigroup;tožba;poravnava;vlagatelj;zavajanje;citibank", "lang": "slovenian"}
{"body": "Uprava Secopa je sporočila, da bo do konca leta 2012 brez zaposlitve ostalo 650 delavcev. Po besedah sindikalista bo s temi delavci iz podjetja, v katerem je po napovedi odpuščanja močno padla motivacija za delo, odšlo njihovo jedro. Po predlogu uprave, ki so ga predstavniki Sindikata kovinske in elektro industrije SKEI, ki zastopajo delavce črnomaljskega Secopa, prejeli v ponedeljek popoldne, naj bi tam do konca prihodnjega leta odpustil 650 delavcev. Povprečna bruto plača v Secopu je v marcu znašala 1240 evrov, večina zaposlenih v proizvodnji pa dobiva minimalno plačo. Kot je na današnji novinarski konferenci SKEI v Črnomlju povedal predsednik črnomaljske podružnice SKEI Zdravko Bahor, predlagani načrt predvideva do konca junija odpustitev 221 delavcev, do konca decembra še 76 in nato v prihodnjem letu do konca marca 155 delavcev, zatem do konca junija 148 in do konca prihodnjega leta še zadnjih 50 delavcev. Bahor Odšlo bo jedro delavcev Med zaposlenimi v Secopu je kar četrtina zakonskih parov. Predlog predstavlja za sindikat le izhodišče za pogajanja, je poudaril in nadaljeval, da se bodo pogajanja z upravo Secopa in lastniki iz nemškega finančnega holdinga Aurelius začela v ponedeljek. Glede na napovedano število odpuščenih delavcev, pa je dodal, da bo s temi delavci iz podjetja, v katerem je po napovedi odpuščanja močno padla motivacija za delo, odšlo njihovo jedro. Po selitvi Secopove proizvodnje v slovaške Zlate Moravice bodo po njegovih predvidevanjih brez strateškega partnerja, ki naj bi ga našli uprava in vlada, ogrožena še preostala delovna mesta, kar po njegovi oceni znaša skoraj tisoč nezaposlenih ljudi. Glede na podatek, da je med zaposlenimi v Secopu kar četrtina zakonskih parov in da bodo z njegovim prenehanjem prizadeti številni dobavitelji, pa je treba število prizadetih v regiji pomnožiti s štiri, je opozoril. Če bodo plače zamujale, bodo stavkali Glede ključa, po katerem naj bi teklo odpuščanje, je pojasnil, da kriterije določa kolektivna pogodba, glede izplačila plač v času odpuščanja povprečna bruto plača v Secopu je v marcu znašala 1240 evrov, večina zaposlenih v proizvodnji pa dobiva minimalno plačo pa je izpostavil, da sindikat zahteva njihovo izplačilo v ustaljenih rokih. Če bodo te zamujale za le en dan, pa je napovedal takojšnjo stavko. Uprava Secopa bo do konca 2012 odpustila 650 od 963 delavcev. Današnje novinarske konference se je udeležila tudi predsednica SKEI Slovenija Lidija Jerkič, ki je opozorila na izplačilo delavskih odpravnin. Po njenih besedah bo SKEI zahteval odpustitev slovenskih delavcev pod enakimi pogoji oz. z enakimi zneski odpravnin, kot jih je Secop ob zaprtju svojega podjetja v nemškem Flensburgu leta 2008 izplačal tamkajšnjim 1500 delavcem, je še povedala Jerkičeva. Poslanka SD in metliška županja Renata Brunskole pa je na predsednika vlade Pahorja naslovila prošnjo za sklic razširjene seje razvojnega sveta Bele krajine in Kočevske, na kateri naj bi obravnavali gospodarske razmere na omenjenem območju in interventne ukrepe ter minuli teden na seji vlade potrjene razpise v okviru programa spodbujanja konkurenčnosti in ukrepov razvojne podpore Pokolpju med letoma 2011 in 2016.", "title": "Do konca junija 221 delavcev na cesti", "keywords": "secop;aurelius;črnomelj;bela;krajina;odpuščanje;bahor;sindikat;uprava", "lang": "slovenian"}
{"body": "V zadnjem letu smo bili na finančnih trgih deležni novih spoznanj. Ali so ta spoznanja pozitivna ali negativna, lahko presodi vsak pri sebi. Dejstvo je, da so se odkrile nove prezadolžene države in podjetja, ki so jih in jih še vedno rešujejo z davkoplačevalskim denarjem. V podjetju Elementum letos organiziramo že 4. kongres plemenitih kovin in surovin z namenom, da bi vas vzpodbudili k razmišljanju o trenutni gospodarski situaciji ter morebitnem prihodnjem ekonomskem in finančnem stanju. S svetovno znanimi strokovnjaki, kot so dr. Marc Faber letos že četrtič, James Turk na lanskem kongresu pravilno napovedal razvrednotenje evra ter prvič v Sloveniji Dirk Müller Mr. Dax, ki je v Nemčiji zelo priznan borzni posrednik in je pravilno napovedal zlom borze leta 2007, vam bomo tako poskusili podati različne scenarije, ki naj bi se zgodili v prihodnosti. Za čim varnejšo prihodnost vam priporočamo, da tudi prisluhnete specialistu za naložbe v fizično srebro Thorstenu Schulteju ter vsesplošnemu poznavalcu makroekonomije, ki je tudi napisal knjigo Zlato osvobaja, prof. dr. Hansu J. Bockerju. Prvič bomo pripravili tudi okroglo mizo v petek 22. oktobra ob 16.30 na temo Naša finančna prihodnost , ki jo bo vodila ga. Vida Petrovčič, prisotni pa bodo g. Matjaž Gantar KD Group, dr. France Arhar Unicredit, dr. Marc Faber ter James Turk. Zanimive intervjuje z mednarodnimi specialisti ter članke specialistov za naložbe v plemenite kovine in surovine si lahko preberete v 4. kongresovi prilogi, ki jo vsako leto pripravimo z revijo Kapital. Izid 11. oktober 2010. Vabimo vas, da se nam pridružite na zanimivih predavanjih, ki se bodo zvrstila 22. in 23. oktobra na Gospodarskem razstavišču v Ljubljani, in pridobite koristne informacije za zaščito ter optimizacijo premoženja. Za več informacij obiščite uradno spletno stran 4. kongresa plemenitih kovin in surovin.", "title": "Naložbe, ki bodo v prihodnje najbolj privlačne", "keywords": "Naložbe;ki;bodo;v;prihodnje;najbolj;privlačne;pr;sporočilo", "lang": "slovenian"}
{"body": "Prvi mož Petrola Svetelšek se zapleta pri pojasnjevanju svojega lastniškega deleža v Merfinu, nekdaj največjem lastniku Merkurja. Še vedno namreč ni vpisan kot lastnik podjetja Stilbon, ki ima v lasti slab odstotek Merfina.", "title": "Svetelšek se zapleta", "keywords": "merkur;merfin;aleksander;svetelšek;lastniški;delež;stilbon", "lang": "slovenian"}
{"body": "Mestni svet MOM je sprejel sklep, da častni občan Maribora postane tržaški pisatelj Boris Pahor. Mestni svetniki Mestne občine Maribor so na današnji 39. redni seji brez glasu proti sprejeli sklep, da naziv častni občan Maribora dobi Boris Pahor. Ta bo priznanje dobil v znak zahvale za življenjsko delo, prispevek k slovenski kulturi in mednarodnemu ugledu ter za vse duhovne darove, ki jih je leta delil slovenskemu narodu. Priznanje mu bodo izročili na proslavi ob dnevu državnosti, 23. junija. Ljubljano je zavrnil Pahor je konec aprila zavrnil predlog, da postane častni meščan mesta Ljubljane. Glavno mesto Slovenije do Primorske in njenih vprašanj namreč v preteklosti ni nastopalo tako, kot bi pričakoval od slovenske prestolnice, je takrat povedal Pahor. Dejal je, da pri tem ne gre za odnos posamezne mestne oblasti, ampak politično vlogo Ljubljane do Primorske v zgodovini nasploh, vse od generala Maistra naprej. Povedal je tudi, da ga nihče od predlagateljev ni vprašal, če se strinja s predlogom, da postane častni meščan. \"Pravkar se vrnil iz Nemčije in v časopisu prebral, da sem predlagan za častnega meščana,\" je aprila povedal Pahor. Pahorja je za častnega meščana Ljubljane predlagalo več civilnih združenj, vendar ga komisija za priznanja na Mestni občini Ljubljana ni predlagala v potrditev mestnim svetnikom.", "title": "Pahor častni meščan Maribora", "keywords": "boris pahor;jezikoslovec;filolog;franc kangler;župan;maribor;mesto;vas;ljubljana;mesto;vas", "lang": "slovenian"}
{"body": "Opozicijo skrbela finančna stabilnost države Ustavno sodišče je ta teden ugotovilo, da zakon o poroštvu Slovenije za zagotavljanje finančne stabilnosti v evroobmočju ni v neskladju z ustavo. Presojo ustavnosti in zadržanje izvajanja zakona so julija lani zahtevale poslanske skupine SDS, SLS in SNS. Z zakonom se namreč vzpostavlja pravna podlaga za sodelovanje naše države v začasnem mehanizmu za zagotavljanje finančne pomoči, če poleg Grčije še katera od držav z evrom na trgu ne bi mogla pridobiti zadostnih finančnih sredstev. Iz mehanizma pomoč že črpa Irska. V omenjenih poslanskih skupinah pa so menili, da gre za poroštvo za neopredeljeno obveznost in da bo o tem odločala le vlada, ne pa tudi parlament. Predvsem pa so bili prepričani, da je znesek predvidenega poroštva v Sloveniji v višini 2,073 milijarde evrov nesorazmeren, saj predstavlja skoraj četrt državnega proračuna in tako presega finančne zmogljivosti države in ogroža njeno finančno stabilnost. Za vsako unovčevanje ni potreben nov zakon Ustavno sodišče je v zvezi s tem ugotovilo, da 149. člen ustave res predvideva, da so posojila v breme države in poroštva dovoljena le na podlagi zakona, ki pa je tudi dejansko bil sprejet. Kot menijo, ni treba, da bi se za vsako unovčenje sprejemalo poseben zakon. Kot neutemeljen so ustavni sodniki opredelili tudi očitek, da morajo biti vsi prihodki in izdatki države zajeti v proračunu. Ugotovili so, da je vlada v proračunu zajela vsa sredstva, ki jih je Slovenija morala prispevati za zagon posebne družbe v Luksemburgu, ki izvaja začasni mehanizem za zaščito evra. Za naprej pa bo sredstva predvidela glede na pričakovan razplet dogodkov, še pojasnjujejo.", "title": "Zakon za stabilnost evra ni v nasprotju z ustavo", "keywords": "Gospodarstvo;Evropska unija", "lang": "slovenian"}
{"body": "Če zjutraj zavijate z očmi, ko vam budilka zvoni na uho in vam gre kar na jok, ko se spomnite, da je pred vami osem ali več ur dela, pomislite, da bi lahko bilo še veliko slabše. Ni dobro, če pogajalki popustijo živci ... Lahko bi bila pogajalka s teroristi, kar je idealno za vsako, ki potrebuje ogromno mero adrenalina. V opisu dela je zapisano, da bi vam telefon pozvonil vsakič, ko se bo kakšen norec želel razstreliti, zraven pa bo na vse grlo kričal do takrat samo njemu znane zahteve. Splezali boste pač tja, kjer se je v družbi dinamita ugnezdil in se z njim poskušali pogovoriti. Ker ste ženska, vsi menijo, da bo to otročje lahko. A ena sama napačna beseda vas lahko skupaj z njim ponese na enosmerni let nad mestom. Slabosti službe seveda so, vendar običajno nimate napornih trenutkov. Bodimo odkriti koliko terorističnih groženj bi prejeli vsak mesec? A ko gre zares, je nastali problem res gromozanski. Naj še on izkusi, kako ženska trpi za lepoto! Ves svet bo iz varne razdalje, seveda opazoval vsak vaš korak, vsako vašo potezo, poslušal vsako vašo besedo in če bo šlo kaj narobe, bodo vse, kar ste rekli in storili, analizirale vse možne službe in agencije, vlada, mediji, voditelji pogovornih oddaj in vesoljno rumeno časopisje. Prednosti? Vsekakor! Ko boste naveličani službe, se vedno lahko za mastne denarce zaposlite kot svetovalec pri ločitvah. Med najslabše službe za ženske prav gotovo sodi tudi varuška otrok v nakupovalnem centru, lahko bi bili tudi pobiralka cestnine. Sanjsko za moške, a toliko manj za ženske, je voskanje mednožja, višek zabave ponuja tudi predelovanje perutnine. Argumentiramo zakaj.", "title": "Najslabše službe za ženske!", "keywords": "delo;služba;ženska;zaposlitev;najslabše;slabo;poklic", "lang": "slovenian"}
{"body": "Podražile se bodo tudi 1. aprila 2012 Z današnjim dnem so znova dražje cigarete. Za zavojček najbolj prodajanih cigaret je treba odšteti 10 centov več kot do zdaj, in sicer 2,70 evra. Cigarete so dražje zaradi višjih trošarin te so se zvišale s 77 na 80 evrov, o čemer je vlada v skladu z aprila lani uveljavljeno novelo zakona o trošarinah odločila pred tremi tedni. Skupaj z 20-odstotnim davkom na dodano vrednost znaša celotna obremenitev cigaret s povprečno drobnoprodajno ceno 102 evra za tisoč cigaret oziroma 2,04 evra za zavojček dvajsetih cigaret, so izračunali na finančnem ministrstvu. Predtem so se trošarine za cigarete nazadnje zvišale 1. aprila lani z uveljavitvijo omenjene novele zakona o trošarinah. Ta določa, da se bodo trošarine naslednjič zvišale 1. aprila 2012. Vlada si zaradi zvišanja trošarin za cigarete obeta 14,9 milijona evrov dodatnih proračunskih dohodkov na leto oz. 1,24 milijona evrov na mesec.", "title": "Cigarete so znova dražje", "keywords": "Gospodarstvo", "lang": "slovenian"}
{"body": "Washington - ZDA so septembra zabeležile 7,8-odstotno stopnjo brezposelnosti, kar je 0,3 odstotne točke manj kot avgusta, je danes sporočilo ameriško ministrstvo za delo. To je najnižja stopnja brezposelnosti od začetka predsedovanja Baracka Obame januarja 2009. Prejšnji mesec je bilo na novo ustvarjenih le 114.000 novih delovnih mest, toda revizija podatkov za julij in avgust je prispevala k temu, da je po statistiki za september videti, kot da je bilo ustvarjenih veliko novih delovnih mest in da je manj ljudi ostalo brez služb. Svetovalec v Beli hiši David Plouffe pravi, da s padcem brezposelnosti ZDA nadaljujejo z izhodom iz močne recesije. Julija in avgusta je bilo odprtih 86.000 delovnih mest več kot je ministrstvo za delo poročalo sprva. Poročilo ministrstva je dobra novica za predsednika Obamo, ki se v četrtek na televizijskem soočenju predsedniških kandidatov ni najbolje obnesel, a je njegov nasprotnik, republikanec Mitt Romney, sporočil, da to ni pravo okrevanje. Romney: Prava brezposelnost je 11-odstotna \"Septembra smo ustvarili manj delovnih mest kot avgusta, ko smo jih ustvarili manj kot julija. Odkar je Obama prevzel položaj, smo izgubili 600.000 delovnih mest v proizvodnji. Če ne bi bilo vseh teh ljudi, ki so enostavno prenehali iskati delo, bi bila prava stopnja brezposelnosti sedaj 11 odstotkov,\" je sporočil Romney. Predsednik sveta gospodarskih svetovalcev Bele hiše Alan Krueger je bil pri oceni poročila dokaj previden. \"Čeprav moramo še veliko narediti, pa današnje poročilo ponuja dodatne dokaze, da ameriško gospodarstvo še naprej okreva od ran najhujšega nazadovanja vse od velike depresije. Ključnega pomena je, da nadaljujemo s politiko, ki gradi gospodarstvo za srednji razred,\" je dejal. Stopnja brezposelnosti je septembra padla pod osem odstotkov, prvič odkar je Obama januarja 2009 prevzel položaj. Brez dela je sedaj uradno 12,1 milijona ljudi, kar je spet najmanj od januarja 2009. Stopnja brezposelnosti je bila sicer nad osmimi odstotki kar 43 mesecev. Največ delovnih mest odprtih na področju zdravstva Novo poročilo o brezposelnosti v oktobru bo objavljeno tik pred volitvami 6. novembra. Nekateri kritiki sicer mečejo senco dvoma na uradne številke in obtožujejo vlado, da jih prireja. Ministrica za delo Hilda Solis je danes na televiziji CNBC ogorčeno zavrnila takšne namige in zatrdila, da so ljudje, ki delajo statistiko, izurjeni ekonomisti in profesionalci, ki jim povsem zaupa. Ministrstvo pride do številk o brezposelnosti in zaposlovanju na podlagi ankete v 60.000 gospodinjstvih ter na podlagi podatkov 140.000 podjetij. Statistika kaže, da je bilo največ delovnih mest septembra odprtih v zdravstvu, in sicer 44.000. Zaposlovali so tudi v transportu in skladiščenju. Slaba stran poročila je v tem, da je veliko novih delovnih mest začasnih. Od avgusta do septembra so porasla s 7,5 na 8,6 odstotka novih delovnih mest.", "title": "Voda na mlin Baracku Obami: V ZDA najnižja brezposelnost od leta 2009", "keywords": "gospodarstvo;ekonomija", "lang": "slovenian"}
{"body": "Stranka vladajoče koalicije bi zemljiški dolg zaradi zlorab kar ukinila. “Samo ukinitev možnosti ustanovitve zemljiškega dolga še ne bo izbrisala tudi vseh obstoječih zemljiških dolgov, ki so jih na svoje premoženje že vpisali številni slovenski tajkuni in drugi, proti katerim se vodijo različni postopki zaradi najhujših oblik gospodarskega ali organiziranega kriminala,” opozarja Drago Šketa, vodja tožilstva v Mariboru. Spremembe Zakonik. V DL so prepričani, da število ustanovljenih zemljiških dolgov v zadnjih dveh letih “meji že na epidemijo. Ljudje, ki imajo dolgove, se prek njega izogibajo izvršbi. Število ustanoviteljev tega instituta pa narašča s številom padlih tajkunov. Najpreprosteje bi bilo, da to ukinemo.” Ukinitev bi bila sicer OK Mariborski tožilci namreč že dlje pozivajo državo, naj spremeni zakonodajo, tako da z vpisom lažnega zemljiškega dolga na premoženje ne bo mogoče zaščititi nepremičnin in drugega premoženja pred upniki. “Že januarja smo ministrstvu za pravosodje predlagali, da bi se dolg lahko tudi sodno izpodbijal oziroma da bi bil izbris dolga iz zemljiške knjige možen tudi na podlagi pravnomočne sodne odločbe, s katero je ugotovljena ničnost tega dolga,” dodaja Šketa. Kljub temu se zdi tožilcem sprejemljivo tudi, da bi zemljiški dolg preprosto ukinili. To namreč zdaj predlagajo v koalicijski Državljanski listi (DL), ki je v parlamentarno obravnavo že poslala predlog sprememb stvarnopravnega zakonika.", "title": "Konec fiktivnim dolgovom", "keywords": "zemljiški dolg;odpis", "lang": "slovenian"}
{"body": "Ljubljana - Škoda, nastala med potresom in cunamijem, ki je pred slabima dvema tednoma opustošil obalo Japonske, se po ocenah tamkajšnje vlade lahko približa 25.000 milijardam jenov (217 milijard evrov), kar je skoraj štirikrat toliko, kolikor je ZDA stal orkan Katrina, ki je zavarovalničarjem doslej pomenil največji zalogaj. Če se je do nedavna o škodi, ki jo bo prek plačila odškodnin zavarovalnicam povzročil japonski potres, govorilo v okvirih dosedanjih katastrof, bi lahko tokratni dogodki na Daljnem vzhodu potolkli vse rekorde. Prve napovedi sicer kažejo, da naj bi zavarovalnice za japonsko namenile okoli 42 milijard evrov, medtem ko jih je Katrina stala dobrih 55 milijard. K japonski tragediji, ki se lahko ob zapletih z jedrskimi reaktorji še zaostri, pa lahko prištejemo še potresa na Haitiju in v Novi Zelandiji, ki sta že prej napovedala težko leto zavarovalnic. Mnoge pozavarovalnice so v minulih dneh objavile svoja predvidevanja o lastnih stroških, povezanih s katastrofami. Nemška Munich Re, največja svetovna pozavarovalnica po zbranih bruto premijah, naj bi morala za povračila škode, nastale na Japonskem, nameniti približno 1,5 milijarde evrov. Če prištejemo še škodo ostalih katastrof, stroški narastejo na 2,5 milijarde evrov, zaradi česar je pozavarovalnica že napovedala, da ne more doseči letošnjih poslovnih ciljev. Pozavarovalnica Swiss Re bo za plačilo odškodnin na Japonskem namenila 1,2 milijarde evrov, s čimer bodo skupna povračila v začetku leta porasla na 2,3 milijarde evrov - več kot podvojen načrt za leto 2011. Nemirna tla v začetku leta povzročajo preglavice mnogim zavarovalnicam in pozavarovalnicam. Resne težave pa bi lahko nastale, če si bodo katastrofe sledile v takem tempu vse leto.", "title": "Zavarovalnice na preizkušnji: japonska katastrofa vse dražja", "keywords": "gospodarstvo;ekonomija", "lang": "slovenian"}
{"body": "Ljubljana - Po podatkih NLB (na dan 10. februar) znaša delež tujih imetnikov delnic Gorenja 17,59 odstotka. Sledijo Etol s 15,33-odstotnim deležem, Mercator z 12,28-odstotnim deležem in Krka z 8,11-odstotni deležem v lasti tujcev. V primerjavi z letom prej se je delež tujih imetnikov delnic Gorenja povečal za 7,5 odstotnih točk. Po dostopnih informacijah je največji tujih lastnik v Gorenju družba Home Products Europe s 7,63-odstotnim lastniškim deležem, sledijo pa Raiffeisen Central Bank Austria s 3,7 odstotka, EECF z 2,92 odstotka in Unicredit Bank Austria z 0,77-odstotnim deležem. Letos sta delež v Gorenju najbolj povečevali družbi EECF in Erste Group, med največjimi tujimi prodajalci Gorenjevih delnic v letošnjem letu pa sta Raiffeisen Central Bank Austria in Hypo Alpe Adria Bank. V Krkiznaša delež tujih imetnikov delnic 8,11 odstotka, kar je približno toliko kot pred letom dni, pri čemer so po dostopnih informacijah največji lastniki New World Fund (2,6 odstotka), Unicredit Bank Austria (0,97 odstotka), American Funds Insurance Series (0,52 odstotka), Raiffeisen Central Bank (0,26 odstotka) in Pictet&CIE Banquiers (0,26 odstotka). Od tujih lastnikov so letos Krkine delnice najbolj kupovali Pictet&CIE Banquiers, New World Fund, BGI Frontier Markets Fund (pod okriljem Barclay's Bank) in švedski East Capital Balcan Fund. Krkine delnice so letos med tujimi lastniki najbolj prodajali Unicredit Bank Austria, AXA World Funds, Dexia Equities in GP Morgan Funds. Delež tujih lastnikov delnic Mercatorja se je na letni ravni za malenkost zmanjšal. Med tujimi lastniki največjega slovenskega trgovca velja izpostaviti srbski Rodić, ki ima v lasti 4,6 odstotka družbe. Rodić je delnice dobil ob prodaji trgovskega dela skupine Rodić Mercatorju leta 2006. Skoraj 48 odstotkov v Mercatorju pa prav zdaj prodajata Infond Holding in Pivovarna Laško. Po nekaterih informacijah naj bi memorandum v zvezi z nakupom Mercatorja doslej dvignilo 10 in 15 ponudnikov, oddajo nezavezujoče ponudbe pa so potrdili le v srbski Delti Holding. Pred časom se je za 23-odstotni delež Infond Holdinga v Mercatorju že zanimal avstrijski Raishop Holding, a je posel propadel. Urad za varstvo konkurence namreč sprva ni dal dovoljenja za prodajo omenjenega deleža, ko pa je s prodajo soglašal, pa so Avstrijci zaradi novih razmer na trgu, ki jih je povzročila finančna in gospodarska kriza, od nakupa odstopili.", "title": "Gorenje se po deležu tujih lastnikov uvršča na prvo mesto med slovenskimi podjetji", "keywords": "gospodarstvo;ekonomija", "lang": "slovenian"}
{"body": "Podjetja s sedežem v Rusiji najpogosteje dajejo podkupnine, da bi prišla do poslov v tujini. Najmanj so skorumpirana belgijska in kanadska podjetja. Svetovna organizacija za boj proti korupciji Transparency International je med 2700 direktorji iz 26 držav izvedla raziskavo o dajanju podkupnin za pridobivanje poslov v tujini. Na osnovi dobljenih rezultatov so 22 največjih držav razdelili na lestvico najbolj podvrženih podkupovanju pri pridobivanju poslov v tujini. Sestavili so lestvico od 1 do 10 tako imenovani Bribe Payers Index-BPI, pri čemer višja ocena pomeni manjšo korupcijo. Raziskava je zajela sedem držav EU, med njimi ni niti Slovenije niti Finske, ki sta preko finskega podjetja Patria vpleteni v domnevno sporni posel nakupa vojaških oklepnikov. Transparency International ugotavlja, da podjetja največkrat dajejo podkupnine, da bi prišla do poslov v tujini. Pri tem naj bi bila še posebej izpostavljena tržišča držav v razvoju. Očitno največ podkupnine dajejo ruska podjetja, ki so dobila daleč najnižjo oceno 5,9. Na dnu so se znašle tudi Kitajska 6,5, Mehika 6,6 in Indija 6,8. Med članicami Evropske unije je največ korupcije v Italiji, ki se je z oceno 7,4 znašla na 17. mestu. Najmanj podkupnin naj bi dajala belgijska in kanadska podjetja ocena 8,8, sledijo nizozemska in švicarska 8,7, 5. mesto pa si delijo japonska, nemška in angleška podjetja 8,6. Slovenija v raziskavo, ki je zajela 22 največjih in gospodarsko najmočnejših držav, ni bila vključena. Med članicami EU so analizirali sedem držav. Kos zaskrbljen Predsednik komisije za preprečevanje korupcije Drago Kos je v pismu ob torkovem mednarodnem dnevu boja proti korupciji zapisal, da dogodki doma in po svetu vzbujajo vedno več dvomov in skrbi glede tega, ali in kdo se sploh še resno bori proti pojavu korupcije. Ugotavlja, da je situacija zelo slaba tako v Sloveniji kot v Evropi. Drago Kos Foto Tomaž Ungar Kos tudi izpostavlja, da je bila Konvencija OZN proti korupciji sprejeta že leta 2003, vendar se države, ki so k njej pristopile in med katerimi je od februarja letos tudi Slovenija, še ne morejo sporazumeti, ali bodo sploh vzpostavile kakšen mehanizem, ki bo nadziral njeno uresničevanje. Tudi EU, ki boj proti korupciji postavlja kot enega od najresnejših pogojev za vstop, po njegovih besedah na tem področju nima nobenih standardov in ne kaže nobene želje in ne aktivnosti, da bi se kdo v njenem imenu sploh lotil tega pojava . Od tod, dodaja Kos, izhajajo tudi vedno glasnejše ideje, da bi morali številnim komisarjem EU dodati še enega za boj proti korupciji. Bo pa za to, poudarja Kos, treba trdo delati tudi doma, začeti bo treba z odgovornim uresničevanjem štiri leta stare nacionalne protikorupcijske strategije, s krpanjem lukenj v veljavni in pripravljajoči se zakonodaji, ki omogočajo korupcijo in druge nezakonitosti, z vzpostavitvijo fleksibilnega, a učinkovitega sistema, ki bo preprečeval uveljavljanje zasebnih interesov na škodo javnega, z zaščito ljudi, ki prijavljajo korupcijo, z ureditvijo lobiranja in z učinkovitim nadzorom nad financiranjem političnih strank. Če je za uspešno borbo proti korupciji v Evropi res potreben nov evropski komisar, bo zelo hitro pokazal čas, v Sloveniji bi ta trenutek povsem zadoščalo že to, da bi se politika glede odnosa do tega in njemu podobnih pojavov začela držati svojih lastnih besed, sklene svoje pismo predsednik protikorupcijske komisije.", "title": "Ruska podjetja najbolj skorumpirana", "keywords": "denar;podkupnina;transparency;international", "lang": "slovenian"}
{"body": "Od torka pogrešanega 75-letnega Mirka Rajtarja z Brezij že dva dni išče okoli 50 gorskih reševalcev, gasilcev, vodnikov reševalnih psov in policistov. Območje, kjer naj bi se nahajal pogrešani, so v četrtek pregledali tudi s helikopterjem s termovizijsko kamero, a ga še niso našli. Pogrešani Mirko Rajtar je visok 175 cm, suhe postave, daljših sivih las, po do sedaj zbranih podatkih naj bi bil oblečen v kavbojke, srajco s karo vzorcem v rdeči in črni barvi, preko katere je imel oblečeno jopico sive barve. Obute naj bi imel gumijaste škornje črne barve. Nosil naj bi tudi črno kapo. Kdorkoli bi o pogrešanem karkoli vedel, naj o tem obvesti policijo. Razširili iskalno akcijo Policisti so z zbiranjem informacij med domačini ugotovili, da naj bi bil pogrešani nazadnje opažen v torek, 26. oktobra, na kolovozni poti v bližini Brezij, na kraju, imenovanem \"Zeleni kamen\", hodil pa naj bi v smeri proti Dvorski vasi. Po informacijah vodje iskanja in namestnika komandirja policijske postaje Radovljica Matjaža Stanonika pogrešanega na tem območju niso našli, zato so iskanje razširili. V dveh dneh iskanja so pregledali obširno okolico Brezij, vendar niso našli sledov pogrešanega. Ne bodo odnehali Iskalno akcijo so v četrtek ob mraku prekinili, danes pa spet nadaljujejo z iskanjem. V iskalni akciji poleg gorskih reševalcev iz Radovljice in Tržiča sodelujejo tudi prostovoljni gasilci z Brezij, iz Begunj, Radovljice, Ljubnega in Mošenj, ter vodniki reševalnih psov. Skupaj 52 reševalcev tako pregleduje še območja ob gorenjski avtocesti. \"Če pogrešanega ne bomo našli danes, bomo glede na morebitne dodatne informacije še razširili iskanje in upamo, da bomo pogrešanega našli,\" še dodaja vodja iskanja Stanonik. Fotografije iskalne akcije si oglejte v zavihku Galerija.", "title": "Kam je izginil Mirko?", "keywords": "policija;vlada;parlament;državni zbor;državna ustanova;javna ustanova;pogrešani;oseba", "lang": "slovenian"}
{"body": "Tuje borze v znamenju dogovora skupine G20 Indeks SBITOP je zaznal polodstotni padec, med vrednostnimi papirji v prvi kotaciji Ljubljanske borze pa je največ izgubila Krka, ki je padla za dva odstotka. Dan je zaznamoval izjemno slab promet. Skupaj je bilo sklenjenih za nekaj več kot pol milijona evrov poslov, od tega nekaj več kot tretjina z delnicami Krke, s katerimi so se posli sklepali med 65,05 in 66 evri. Največji padec pa sta namerili delnici Intereurope in Luke Koper, obema se je vrednost znižala za več kot pet odstotkov. Najbolj se je v prvi kotaciji podražila delnica Telekoma Slovenije 1,70 %, ki je v zadnjih dneh zaznala zavidljivo osemodstotno rast. Za nekaj več kot sedem odstotkov je poskočila tudi vrednost delnice Istrabenza. NLB Banka uspešno končala ponudbo obveznic Iz Nove ljubljanske banke pa so sporočili, da je banka uspešno končala ponudbo podrejenih obveznic in zbrala prek 61,41 milijona evrov od ponujenih 100 milijonov evrov. Sredstva se bodo vštela v kapital banke. Obveznice imajo, kot je znano, sedemletno ročnost, in prinašajo 6,25-odstotne letne obresti. Višina zbranih sredstev je več kot petkrat presegla prag uspešnosti ponudbe, ki je bil določen pri 10 milijonih evrov. Delnice prve kotacije KRKA-2,00 % 65,71 EUR TELEKOM+1,70 %102,48 NOVA KBM-1,52 % 11,63 GORENJE-1,00 %12,48 PETROL+0,76 % 269,47 MERCATOR+0,22 %157,00 INTEREUROPA-5,70 %3,97 LUKA-5,37 %19,20 Na svetovnih borzah se nadaljujejo padci iz preteklega tedna Evropski borzni indeksi so po štiridnevnem padcu predvsem po zaslugi vrednostnih papirjev bank v večini zabeležili rahlo rast. Banke so namreč podzravile odločitev skupine G20, ki je napovedala daljši časovni okvir za sprejemanje novih pravil na kapitalskih trgih. Na tokijski borzi se nadaljujejo padci iz preteklega tedna, ta teden pa bi po napovedih vlagateljev lahko presegli celo najslabše vrednosti indeksa Nikkei v zadnjih šestih mesecih, to je 9.400 točk. Nikkei je dosegel najnižjo vrednost po 10. juniju letos. Razlogi se skrivajo v slabih gospodarskih kazalcih, trg pa v pričakovanju številnih objav gospodarskih kazalcev, ki so napovedane za ta teden in pred volitvami ni pripravljen na ponovno rast. Odprtje honkonške borze so zaznamovale nekoliko višje vrednosti delnic kot pretekli teden.", "title": "Malo prometa na Ljubljanski borzi", "keywords": "Gospodarstvo", "lang": "slovenian"}
{"body": "Ženske so idealne potrošnice, saj letno obrnejo 14 bilijonov evrov. Imajo pa tudi vse več denarja. Strokovnjaki ugotavljajo, da so najhitreje rastoča ekonomija na svetu. Ženske bodo leta 2014 predvidoma s svojimi prihodki dvakrat presegle seštevek bruto domačih proizvodov najhitreje rastočih ekonomij Kitajske in Indije. Njihova skupna kupna moč bo namreč po predvidevanjih Svetovne banke dosegla 12 bilijonov evrov. Kljub temu pa podjetja niso še dojela, da so ženske ne samo enakovredne moškim, ampak jih v nakupovanju celo prekašajo. Namesto da bi tako izkoristili ta velik trg, moške produkte prebarvajo v rožnato in jih ponudijo ženskam, kot pravi avtor knjige Ženske hočejo več Michael Silverstein. To pa jih žali. Skrajni čas je za spremembo tovrstne politike, saj so ženske začele služiti vsaj toliko ali pa še več kot moški. Več si preberite na spletni strani cekin.si.", "title": "Ženske - najhitreje rastoča ekonomija", "keywords": "ženska;ženske;potrošništvo;kupna;moč;zaposlena;podjetje;trg", "lang": "slovenian"}
{"body": "Infond Holding za škodo krivi tudi varuha konkurence Raishop Holding odstopa od pogodbe, ki jo je sklenila z družbo Infond Holding za nakup 23 odstotkov Mercatorja. Razlog so spremenjene razmere na kapitalskih in finančnih trgih, pravijo na Infond Holdingu. Pojasnili so, da je Raishop Holding, hčerinska družba Raiffeisen Investments, pripravljen nadaljevati izvajanje pogodbe, vendar pod pogoji, ki za Infond Holding niso sprejemljivi. Kakšni so ti novi pogoji oziroma nova cena za Mercatorjeve delnice, niso razložili, so pa izpostavili, da jim je, zato ker jim je varuh konkurence preprečil prodajo delnice, nastala dodatna in merljiva škoda . Infond Holding in Raishop Holding sta v začetku junija sklenila pogodbo o prodaji 866.033 delnic ali 23-odstotnega deleža Mercatorja, in sicer za okvirno ceno 260 milijonov evrov, kar je približno 300 evrov za delnico. Končna cena naj bi se namreč oblikovala ob upoštevanju tržnih gibanj v naslednjem letu. Pred dokončno sklenitvijo posla so morali pridobiti soglasje urada za varstvo konkurence. Ta prodaje najprej ni dovolil, zato ga je Infond Holding tožil, nato pa je varuh konkurence konec oktobra prodajo deleža Mercatorja dovolil. Razpis za prodajo 48 % Mercatorja do konca meseca Infond Holding in Pivovarna Laško sta v začetku novembra napovedala, da bosta z mednarodnim javnim razpisom začela zbirati ponudbe za odkup več kot 48-odstotnega deleža v Mercatorju. Razpis naj bi bil objavljen do konca meseca.", "title": "Kriza spodnesla prodajo dela Mercatorja", "keywords": "Gospodarstvo", "lang": "slovenian"}
{"body": "Ljubljana - Nova Ljubljanska banka (NLB) je danes objavila razpis javne dražbe za prodajo zastavljenih delnic zavarovalniškega holdinga Skupina Prva. Naprodaj je 31.674 delnic, kar predstavlja 12,94 odstotka vseh, izhodiščna izklicna cena za celoten paket pa znaša 5,7 milijona evrov oz. 180 evrov na delnico. Dražba bo 11. oktobra. Imetnik zastavljenih delnic je družba Poteza Netherlands s sedežem v Amsterdamu. Če bo dolžnik do začetka dražbe plačal terjatev oz. jo bo od NLB odkupil kdo drug, dražbe ne bo. Na dražbi lahko sodelujejo domače in tuje fizične in pravne osebe, ki bodo vplačale varščino v višini treh odstotkov izhodiščne izklicne cene oz. predložile bančno garancijo. Ob tem v NLB opozarjajo, da je v skladu s statutom družbe Skupina Prva prenos njenih delnic možen le s predhodnim pisnim dovoljenjem družbe. O tem bo uprava družbe Skupina Prva odločala najkasneje v 60 dneh od popolne in pravilne zahteve pridobitelja delnic. Skupina Prva je podala pogojno pisno soglasje, da bo zainteresiranim potencialnim kupcem omogočila izvedbo skrbnega pregleda. Pri tem pa potencialni kupci ne smejo biti upravljalci pokojninskih skladov v Sloveniji ali se ukvarjati z organiziranim kriminalom oz. pranjem denarja. Prva Group je nastala iz družbe Prva pokojninska družba, ki je bila ustanovljena decembra 2000. Leta 2004 je ustanovila prvo pokojninsko družbo v tujini in se do danes razširila v Makedonijo, Srbijo, na Kosovo, v Črno goro in Albanijo. Največji delničar je z 51 odstotki družba Dej iz Ljubljane, sledi EBRD z 20-odstotnim deležem.", "title": "NLB prodaja zastavljene delnice holdinga Skupina Prva", "keywords": "gospodarstvo;ekonomija", "lang": "slovenian"}
{"body": "Dunaj - Cena nafte Organizacije držav izvoznic nafte (Opec) se je v petek v povprečju nekoliko znižala, so danes sporočili iz Opecovega sekretariata. Nasprotno pa se je cena soda (159 litrov) zahodnoteksaške lahke nafte za dobavo v avgustu danes v primerjavi s petkom povzpela za 1,12 dolarja na 136,48 dolarja, poročajo agencije. Cena soda Opecove nafte se je v petek v primerjavi s četrtkom znižala za 88 centov na 128,56 dolarja. Države Opec ceno izračunavajo na podlagi povprečja vrednosti košarice 13 najbolj zastopanih vrst nafte. Obljube z vrhunskega srečanja največjih proizvajalk in porabnic nafte, ki je v nedeljo potekalo v savdski Džedi, o povečanju črpanja v primeru okrepljenega povpraševanja po nafti niso pomirile trga. Dodaten razlog so tudi motnje v preskrbi z nafto iz Nigerije in napetosti na Bližnjem vzhodu. \"Srečanje je bilo zmerno pozitivno, toda ni prineslo ničesar, kar bi znatneje vplivalo na naftni trg,\" je pojasnil strateg avstralske ANZ banke Mark Pervan. Poznavalci se strinjajo, da je edini konkretni dosežek zvišanje proizvodnje Savdske Arabije za 200.000 sodov na 9,7 milijona sodov dnevno ter zagotovilo, da lahko zalivske države zvišajo proizvodnjo, če bo to potrebno. Avgustovske terminske pogodbe za severnomorsko nafto vrste brent so se v Londonu danes podražile za 94 centov na 135,80 dolarja za sod, potem ko so se že v petek podražile za 2,86 dolarja na 134,86 dolarja.", "title": "Kljub obljubi Zalivskih držav za povečanje proizvodnje nafte cene črnega zlata spet višje", "keywords": "gospodarstvo;ekonomija", "lang": "slovenian"}
{"body": "Ljubljana - Čeprav bi direktorji hčerinskih družb G7 do včeraj morali pripraviti poslovna poročila in vizije poslovanja za naprej, od česar je odvisna tudi nadaljnja usoda skupine G7 in večine od 1200 zaposlenih, jih miza stečajne upraviteljice Sonje Krajnčič ni videla. Kot je pojasnila, so jo prosili za dodaten čas, do ponedeljka. \"Prejela sem le poročilo direktorja G7 Štajerska in Koroška, ki pa mi je hkrati dal tudi odpoved,\" je nadaljevala Krajnčičeva. V kakšni kondiciji je hčerinska družba, ne želi povedati, vsaj do ponedeljka ne. Bo pa vizijo poslovanja pripravil novi direktor, seveda če bo ta položaj tudi sprejel. Kot smo poročali, je prav od tega, koliko poslov in kadra bi lahko nase prevzele hčerinske družbe, odvisno, ali bodo delo še naprej imeli vsaj varnostniki. Če bi morala stečajna upraviteljica G7 \"zapreti\" tudi hčerinske družbe, bi namreč ti že v kratkem pridružili 85 administrativnim delavcem, ki so že bili odpuščeni. Medtem bo sindikat komunale, varovanja in poslovanja z nepremičninami Slovenije (SKVNS) že v naslednjem tednu organiziral sestanke, na katere so poleg članov vabljeni tudi ostali zaposleni v G7. \"Na teh sestankih bo sodelovala tudi stečajna upraviteljica, ki bo lahko odgovorila zaposlenim na tista vprašanja, ki zadevajo nadaljnje poslovanje. Sindikat pa bo zaposlene, predvsem pa naše članstvo, lahko natančneje seznanil z njihovimi pravicami iz naslova stečaja in s postopki za dosego teh pravic,\" je povedala predsednica sindikata Dragica Andlovič. Prvi sestanek bo verjetno že v ponedeljek, na sedežu G7 Štajerska in Koroška v Mariboru, v sredo pa še na glavnem sedežu družbe v Trzinu v Ljubljani. tomaz.modic@dnevnik.si", "title": "V ponedeljek bo znana usoda G7", "keywords": "gospodarstvo;ekonomija", "lang": "slovenian"}
{"body": "Vlada ni spremenila trošarin, zato bo spet dražji bencin. Za 50-litrski rezervoar najbolj prodajanega bo treba odšteti več kot 65 evrov. Zaradi sezonskega vpliva pa se bosta pocenila dizelsko gorivo in kurilno olje. Dizelsko gorivo in kurilno olje se bosta pocenila zaradi konca kurilne sezone. Naftni trgovci cene goriv izračunavajo na vsakih 14 dni po modelu, ki temelji na gibanju borznih kotacij cen naftnih derivatov na svetovnem trgu ter na gibanju tečaja dolarja. Cene naftnih derivatov se bodo opolnoči spremenile. Liter najbolj prodajanega 95-oktanskega bencina bo dražji za 1,5 centa in bo po novem 1,307 evra. Cena za liter 98-oktanskega bencina se bo zvišala za 1,4 centa in bo 1,333 evra. Zaradi sezonskega vpliva pa se bosta pocenila dizel in kurilno olje. Liter dizelskega goriva bo cenejši za 1,3 centa in bo 1,241 evra, liter kurilnega olja pa bo cenejši za 1,2 centa in bo 0,937 evra. Kot je povedal direktor Inštituta za raziskave v energetiki IREET Djani Brečevič, je glavni razlog za višanje cene surove nafte strah pred razširitvijo krize na glavne proizvajalke surove nafte. Zaradi naraščanja cen pa so tudi številni špekulativni nakupi, ki ceno še višajo. Po njegovem mnenju je cena za sod nafte zato za okoli 20 dolarjev oziroma za 20 odstotkov višja. Realna cena glede na ponudbo in povpraševanje bi bila tako okoli 100 dolarjev za sod. Kurilno olje in dizelsko gorivo pa sta se pocenila predvsem zaradi konca kurilne sezone. Ob koncu sezone se namreč zmanjša povpraševanje po teh energentih, kar mu tudi zniža ceno. Visoke cene sicer koristijo samo družbam, ki črpajo in predelujejo nafto, sicer pa upočasnjuje gospodarsko rast, je še dejal Brečevič.", "title": "Bencin dražji, cenejša dizel in kurilno olje", "keywords": "bencin;98;95;oktanski;dizel;nafta;cena", "lang": "slovenian"}
{"body": "Ljubljana - Probanka je minuli četrtek pridobila 443.499 delnic Pivovarne Laško, kar predstavlja 5,07-odstotni delež delnic in glasovalnih pravic v tej družbi, je Pivovarna Laško danes objavila na spletnih straneh Ljubljanske borze. V četrtek pretekli teden je bilo na borzi v dveh poslih s svežnji prodanih 443.499 delnic Pivovarne Laško. S tem so se dejansko potrdile govorice, da je Probanka minuli četrtek zasegla in nato zaenkrat še neznanemu kupcu prodala 5,07 odstotka delnic Pivovarne Laško. Po ugibanju poznavalcev so sicer banke, ki so doslej v postopku unovčevanje zavarovanj za posojila Infond Holdinga zasegle in prodale delnice Mercatorja in Pivovarne Laško, te delnice prodajale svojim lastnim hčerinskim družbam. To je zaenkrat potrdila le NLB, ki je delnice prodala družbi FIN-DO. Kot je znano, je bilo z delnicami Pivovarne Laško minuli četrtek za 12,6 milijona evrov prometa, večina v dveh svežnjih. Že v prvi uri je bil prodan sveženj 283.582 delnic v vrednosti 8,05 milijona evrov, pol ure pred koncem trgovanja pa še sveženj 159.917 delnic v skupni vrednosti 4,5 milijona evrov. Delnice so bile obakrat prodane po ceni 28,39 evra. Banke, prva je bila NLB, so namreč 5. avgusta začele prodajati zasežene delnice Mercatorja in Laškega. Doslej so jih prodale NLB, Banka Celje, Abanka Vipa, Banka Koper, Gorenjska banka in Probanka, minuli petek pa naj bi to storila še NKBM.", "title": "Probanka je pridobila 5,07 odstotka delnic Pivovarne Laško", "keywords": "gospodarstvo;ekonomija", "lang": "slovenian"}
{"body": "Kmalu imenovanje odgovornega urednika? Nadzorni svet časopisne družbe Delo je za novo predsednico uprave postavil Irmo Gubanec, dosedanjo članico uprave za finančne zadeve. Gubančeva se je v družbi Delo zaposlila leta 2010 na mestu direktorice financ, računovodstva in kontrolinga. Nadzorni svet jo je leta 2012 imenoval za članico uprave, zdaj pa jo bo tudi vodila. Zamenjala bo Marjeto Zevnik, ki je bila začasna predsednica uprave, potem ko so nadzorniki razrešili Jurija Giacomellija. Mesec dni pozneje je kot odgovorna urednica odstopila Romana Dobnikar Šeruga, vršilec dolžnosti odgovornega urednika pa je postal Bojan Budja, sicer odgovorni urednik Slovenskih novic. Zaradi začasnih vodstvenih struktur zdaj na Delu pričakujejo, da bo ena izmed prvih nalog predsednice uprave imenovanje odgovornega urednika s polnimi pooblastili. Da je to nujno, so opozorili tudi Delovi novinarji.", "title": "Upravo Dela prevzema Irma Gubanec", "keywords": "Delo", "lang": "slovenian"}
{"body": "Reykjavik - Pred parlamentom v islandski prestolnici Reykjavik se je že osmo soboto zapored zbrala množica protestnikov, ki zahtevajo odstop vlade po zlomu nekoč cvetočega gospodarstva. Tedenski protesti so se začeli minuli mesec, ko so zaradi finančne krize propadle tri največje islandske banke, nezadovoljstvo med prebivalstvom pa narašča iz dneva v dan. Minulo soboto so med protestom izbruhnili nemiri, ko je nekaj sto demonstrantov poskušalo vdreti na policijsko postajo in poskušalo rešiti aretiranega protestnika. Najmanj pet ljudi je bilo ranjenih. Islandski premier Geir H. Haarde je danes znova zavrnil zahteve po odstopu. Kot je dejal, želi državo voditi skozi krizo, ki se bo po njegovih napovedih prihodnje leto še zaostrila. \"Menim, da je hud padec bruto domačega proizvoda, kupne moči in stopnje zaposlenosti neizogiben,\" je dejal. Po njegovih besedah bo leta 2009 \"za nas zelo težko leto\". \"Razumem, da so ljudje jezni in razočarani nad razmerami, ki so nastale,\" je nadaljeval Haarde. \"Toda kar se tiče mene osebno, vodenje države skozi krizo v tem trenutku vidim kot svoj glavni cilj in glavni izziv,\" je poudaril premier. Haarde zavrača krivdo za bankrot države s 320.000 prebivalci in pravi, da so za to krive komercialne banke, ki so nepremišljeno širile svoje poslovanje v času hitre rasti borznih trgov. \"Osebno se ne čutim odgovornega,\" je dejal. \"Ne morem prevzeti odgovornosti za dejanja bančnikov,\" je dodal. Minuli mesec so pod težo dolgov, ki so se nabrali v letih hitre gospodarske oblasti, propadle tri največje islandske komercialne banke. Od takrat je vrednost islandske krone strmoglavila, številna podjetja so bankrotirala, brez dela pa vsak teden ostane nekaj sto ljudi.", "title": "Zaradi zloma cvetočega gospodarstva na Islandiji ponovno protesti proti vladi", "keywords": "gospodarstvo;ekonomija", "lang": "slovenian"}
{"body": "Po stavki. Zaradi praznikov plače v javnem sektorju nekateri obračunavajo že danes. Navodila. Vlada napovedala, da stavka ne bo plačana, a navodil, kako naj se obračun izvede, niso poslali. Javni uslužbenci plače dobivajo petega v mesecu. Zaradi praznikov morajo delodajalci plače tokrat obračunati prej, najpozneje v ponedeljek, a ker jim ministrstva niso dala jasnih navodil, kako naj obračunajo dan stavke, to počne vsak po svoje. Sledili bodo navodilu Sviza “Če enega dneva ne obračunamo, bomo vsi ostali brez plač. To moramo urediti,” pravi ravnatelj Osnovne šole Gornja Radgona Dušan Zagorc. Ker navodil ministrstva za izobraževanje niso dobili, dodaja, da se bodo držali tistih, ki jih je poslal sindikat vzgoje, izobraževanja, znanosti in kulture (Sviz). “V obračunu bomo stavkajočim označili, da je potekala stavka zaradi kršitev kolektivne pogodbe delodajalcev. To pomeni, da jim bomo za ta dan obračunali osemurni delavnik, ne pa tudi prevoza in regresa za hrano,” pojasnjuje Zagorc. Okrožnica je, a ne v šolah Na ministrstvu za izobraževanje, znanost, kulturo in šport (MIZKŠ) priznavajo, da navodil še niso poslali. “Pripravljamo okrožnico, a ni znano, kdaj jo bomo poslali,” pravijo. Trenutno naj bi v njej šolam naročali, naj stavke ne plačajo. Če bi bilo pozneje v procesu arbitraže odločeno, da je bila stavka zakonita, naj bi jim plačali naknadno. Kdaj naj bi arbitraža bila, na MIZKŠ ne vedo, saj pravijo, da se mora o tem vlada dogovoriti s sindikati. Stavka v realnem sektorju Primer Teš. Delavci Termoelektrarne Šoštanj (Teš) so stavkali novembra 2010. Delovno sodišče je stavko razglasilo za nezakonito. Sindikati so se pritožili, a je nezakonitost stavke potrdilo še Višje delovno in socialno sodišče v Ljubljani ter Vrhovno sodišče Republike Slovenije. Plačilo. V Tešu še proučujejo, ali bodo od sindikata zahtevali odškodnino za ure stavke in stavkovne straže. Proizvodnja je med stavko sicer potekala nemoteno. Navodil po besedah vodstva novomeškega in ljubljanskega zdravstvenega doma (ZD) niso dobili niti z ministrstva za zdravje. Stavkajoči in šikaniranje Sviz je svojim sindikalnim zaupnikom izdal navodilo, naj vztrajajo pri plačilu stoodstotnega nadomestila stavkajočim, pri čemer ne smejo izdati seznama njihovih imen. “To bi bilo nezakonito, te sezname bi lahko pozneje kdo uporabil za šikaniranje ali poslabšanje položaja delavcev,” meni tajnik Sviza Branimir Štrukelj.", "title": "Bo stavka vendarle plačana", "keywords": "stavka;javni uslužbenci;plačilo", "lang": "slovenian"}
{"body": "Ministrstvo za finance se je s pojasnili odzvalo na namige, da naj bi bil slovenski primanjkljaj in dolg države večji, kot je znano v javnosti. Te špekulacije so se pojavile po sredini tiskovni konferenci računskega sodišča. Minister za finance Franc Križanič Objave medijev o višini slovenskega javnofinančnega primanjkljaja imajo lahko po besedah ministrstva za finance mednarodne razsežnosti , vplivati pa utegnejo tudi na bonitetno oceno Slovenije. Ministrstvo uvodoma pojasnjuje, da je treba razlikovati med sektorjem države in t. i. širšim javnim sektorjem, v katerega med drugim spadajo tudi javna podjetja in družbe v večinski lasti države, pa tudi centralna banka, zavarovalnice in še kaj. V sektor države spadajo izdatki za državni proračun, za blagajno Zavoda za pokojninsko in invalidsko zavarovanje, za blagajno Zavoda za zdravstveno zavarovanje in za občinske proračune. Zgolj zgoraj navedeni izdatki iz naslova sektorja države se štejejo kot javnofinančni dolg. Slovenija je zaradi preverjanja izpolnjevanja maastrichtskih kriterijev poročilo o primanjkljaju in dolgu sektorja države dolžna posredovati Evropski komisiji, kar je nazadnje storila oktobra 2010. Za leto 2010 je po ocenah iz tega poročila stanje dolga sektorja države znašalo 13.559 mio EUR ali 37,9 odstotka BDP. Pri tem ministrstvo opozarja, da podatki iz tega poročila zadevajo le institucionalni sektor države in ne širši javni sektor. Uredbe Sveta Evrope in metodološki priročniki Eurostata, na podlagi katerih se pripravljajo in ocenjujejo podatki o primanjkljaju in dolgu držav po maastrichtskih kriterijih, namreč ne zahtevajo, da države članice EU poročajo tudi o primanjkljajih in dolgu širšega javnega sektorja. Vse to pa ne pomeni, da Ministrstvo za finance ne zbira in ne objavlja podatkov tudi o višini in dinamiki dolga institucionalnih enot, ki spadajo v širši javni sektor, za katerega je Republika Slovenija dala poroštvo. Po stanju na dan 31. 12. 2009 je skupno stanje dolga s poroštvom Republike Slovenije znašalo 4.957,4 mio EUR, na dan 30. 9. 2010 pa je doseglo 5.193,6 mio EUR. Vendar pa ta dolg s poroštvom države, ki so ga najele institucionalne enote, ki po institucionalni klasifikaciji ne sodijo v okvir sektorja države, ni del dolga sektorja države.", "title": "Ministrstvo Dolg ni tako velik, kot namigujejo nekateri", "keywords": "javni;dolg;slovenija;pojasnilo;ministrstvo;finančno;sektor;države;širši;javni;sektor", "lang": "slovenian"}
{"body": "Na današnji praznični dan se spominjamo dogodka, ko je bila v Ljubljani pred 72 leti ustanovljena Protiimperialistična fronta. Kasneje se je preimenovala v Osvobodilno fronto in postala nosilec narodnoosvobodilnega boja. 27. aprila praznujemo dan upora proti okupatorju. Čeprav gre za državni praznik, osrednje državne proslave tako kot lani zaradi varčevanja ne bo, bodo pa po vsej državi potekale druge slovesnosti. Predsednik republike Borut Pahor bo sprejel člane partizanskega pevskega zbora Pinko Tomažič in jim vročil odlikovanje zlati red za zasluge. Pahor bo zlati red za zasluge zboru podelil za izjemen prispevek k utrjevanju slovenske nacionalne zavesti v zamejstvu, za ohranjanje izročila slovenskega odporništva s partizansko in uporniško pesmijo ter za uveljavljanje slovenske kulture. Predsednik DZ Janko Veber pa se bo udeležil prireditve Zdaj zaori pesem o svobodi, ki bo potekala v Cerknici. Letos je praznik zasenčil dogodek, ko je neznani storilec z grafitom onečastil spomenik ustanoviteljem fronte, ki stoji pred hišo Josipa Vidmarja v Ljubljani. Na grafitu je zapis: \"Morilci\". Dan upora proti okupatorju praznujemo od leta 1992, pred tem pa smo praznovali dan Osvobodilne fronte (OF). 27. april je bil kot dan OF po drugi svetovni vojni določen zato, ker naj bi bila leta 1941 v Ljubljani ustanovljena OF, čeprav je bila dejansko ustanovljena Protiimperialistična fronta in to dan prej. V hiši književnika Josipa Vidmarja v Rožni dolini v Ljubljani so se namreč 26. aprila 1941 sestali predstavniki Komunistične partije Slovenije Boris Kidrič, Boris Ziherl in Aleš Bebler, krščanski socialist Tone Fajfar, član društva Sokol Josip Rus ter kulturniki Ferdo Kozak, Franc Šturm in Josip Vidmar. Ustanovili so Protiimperialistično fronto, ki se je po nemškem napadu na Sovjetsko zvezo junija 1941 preimenovala v OF in pozvala k oboroženemu uporu. Zgodovinar Janko Prunk pomen praznika vidi v obeleževanju protifašizma, ki je po njegovih besedah evropska vrednota, zgodovinar Jože Pirjevec pa ga vidi kot spomin na dan, ko smo se Slovenci uprli in s tem postali zgodovinski narod.", "title": "Spomin na dan, ko se je rodil upor", "keywords": "praznik;vojna", "lang": "slovenian"}
{"body": "EU je za odpravo plačilne nediscipline, zaradi katere gre veliko malih podjetij v stečaj, sprejela direktivo o boju proti zamudam pri plačilih v trgovinskih poslih. Novi ukrepi so obvezni za javne organe, ne pa tudi za podjetja. Vsak dan gre po vsej Evropi veliko malih in srednje velikih podjetij v stečaj, ker njihovi računi niso plačani. Zato ljudje ostanejo brez delovnih mest, poslovne priložnosti pa ostanejo neizkoriščene, kar ovira gospodarsko rast. EU je za odpravo teh nevšečnosti sprejela direktivo o boju proti zamudam pri plačilih v trgovinskih poslih. EU je za odpravo plačilne nediscipline, zaradi katere gre veliko malih podjetij v stečaj, sprejela direktivo o boju proti zamudam pri plačilih v trgovinskih poslih. Danes se izteka rok, ko morajo članice Unije revidirano direktivo o zamudah pri plačilih vključiti v nacionalno zakonodajo, so sporočili iz Bruslja. Kaj pravi direktiva? Direktiva obvezuje javne organe, da plačajo za blago in storitve v 30 koledarskih dneh ali v zelo izjemnih okoliščinah v 60 dneh. Podjetja morajo plačati svoje račune v 60 koledarskih dneh, razen če se izrecno ne dogovorijo drugače in če to ni skrajno krivično do upnika. Lahko bodo zahtevali zamudne obresti Nova pravila poleg tega predvidevajo, da imajo podjetja samodejno pravico zahtevati obresti za zamude pri plačilih, prav tako lahko samodejno zahtevajo minimalni fiksni znesek 40 evrov kot nadomestilo za stroške izterjave. Zahtevajo lahko tudi nadomestilo za vse preostale razumne stroške izterjave. Zakonsko določena zamudna obrestna mera se poveča na najmanj osem odstotnih točk nad referenčno obrestno mero Evropske centralne banke. Javni organi ne smejo določiti zamudne obrestne mere pod tem pragom. Podjetja lahko lažje izpodbijajo skrajno nepoštene pogoje in prakse pred nacionalnimi sodišči, je določeno v direktivi. Ta predvideva tudi več preglednosti in osveščenosti. Članice Unije morajo objaviti obrestne mere za zamude pri plačilih, tako da so o tem obveščene vse vpletene strani. Članice morajo uvesti kodekse ravnanja za takojšnje plačevanje, lahko pa ohranijo ali sprejmejo zakone in druge predpise, ki so za upnika ugodnejši kot določbe direktive. Kako direktiva vpliva na sama podjetja? Novi ukrepi niso obvezujoči za podjetja. Ta imajo pravico do ukrepanja, vendar k temu niso obvezana. V nekaterih primerih se lahko podjetja odločijo za podaljšanje plačilnega roka za nekaj dni ali tednov, da ohranijo dober poslovni odnos z določeno stranko. Kako pa vpliva na javne organe? Novi ukrepi pa so obvezni za javne organe. Ti bi morali dajati zgled ter dokazati svojo zanesljivost in učinkovitost s spoštovanjem pogodb. Evropski komisar za industrijo in podjetništvo Antonio Tajani je ob tem opozoril, da imajo mala in srednje velika podjetja še zlasti velike težave pri uveljavljanju svojih pravic do hitrega plačila. Zamude pri plačilih pomenijo, da mala in srednje velika podjetja zgubljajo čas in denar, spori pa lahko oslabijo odnose s strankami, je dejal. Ta škodljiva praksa se mora po njegovem mnenju končati. Zdaj je čas, da članice vključijo direktivo o zamudah pri plačilih v svojo nacionalno zakonodajo, da zagotovijo bistveno podporo za mala in srednje velika podjetja, ki jo ta podjetja potrebujejo v teh težkih časih, in jim pomagajo izpolniti njihovo ključno vlogo pri ustvarjanju delovnih mest v Evropi, meni. Kako smo direktivo vnesli v našo zakonodajo? Slovenija je direktivo v nacionalno zakonodajo prenesla z zakonom o preprečevanju zamud pri plačilih. Ta predvideva, da plačilni roki med gospodarskimi subjekti ne smejo biti daljši od 60 dni, le izjemoma pa se lahko podaljšajo, če se o tem pisno dogovorita pogodbeni stranki in ne gre za očitno nepravičen pogodbeni dogovor. Javni organi morajo svoje obveznosti poravnavati v 30 dneh. Vmes že noveliran zakon med drugim predvideva tudi instrument obveznega večstranskega pobota med dolžniki in upniki in izvršnice.", "title": "'Zamude pri plačilih pomenijo, da mala in srednje velika podjetja izgubljajo čas in denar'", "keywords": "plačilna;nedisciplina;evropska;unija;eu;direktiva;plačilo", "lang": "slovenian"}
{"body": "Ljubljana - Deutsche Telekom je v prvem letošnjem četrtletju posloval z visoko izgubo, saj je moral v britanski enoti T-Mobile ob okrepljeni konkurenci, neugodnem razmerju menjalnih tečajev in bistvenem poslabšanju gospodarskih razmer odpisati kar 1,8 milijarde evrov sredstev. Izguba prvega trimesečja je tako znašala okoli 1,12 milijarde evrov. Omenjena oslabitev, ki so jo napovedali že aprila, naj sicer ne bi imela vpliva na denarni tok iz poslovanja, a je bil ta zaradi višjih kapitalskih stroškov in odhodkov zaradi odpuščanj vseeno na le 18,75-odstotni ravni tistega iz enakega obdobja lani in je znašal okoli 300 milijonov evrov. Čisti prihodki od prodaje so res porasli za 924 milijonov evrov oziroma za 6,2 odstotka, a je treba pri tem upoštevati, da so letos v konsolidirane rezultate vključili tudi grško skupino OTE. Tako so prihodki v tujini porasli za 16 odstotkov, tisti na domačem trgu pa so celo upadli za dobrih 300 milijonov evrov. Ob tem še omenimo, da je največji evropski telefonist na mobilnem področju beležil solidno devetodstotno rast, nekoliko nižjo pa na širokopasovnem oziroma fiksnem področju.", "title": "Deutsche Telekom z milijardno izgubo", "keywords": "gospodarstvo;ekonomija", "lang": "slovenian"}
{"body": "Poziv nadzornici Franci k odstopu Uprava Luke Koper predlaga, naj Olga Franca s svojega mesta članice v nadzornem svetu zaradi objektivne odgovornosti odstopi. Seja nadzornikov je medtem odpadla. Uprava je zapisala, da je nedopustno, da Franca v javnosti razlaga odločitve in napoveduje predloge za sejo nadzornega sveta, ki je še v teku, obenem pa s širjenjem neresnic z zavajajočimi izjavami ravna v nasprotju z interesi družbe ter škodi ugledu podjetja. Dodali so še, da ima le predsednik nazdornega sveta, torej Boris Popovič, edini pravico komunicirati z javnostjo o delu nadzornikov, Franca pa naj bi bila večkrat odgovorna za nesklepčnost nadzornega sveta. Sejo odpovedal Popovič Sejo nadzornega sveta, na kateri so predstavniki delavcev in države želeli zamenjati upravo, je zjutraj preklical Popovič, in sicer zaradi neodložljivih obveznosti v državnem svetu. Obžalovanje nad odpovedjo seje so izrazili tudi že na prometnem ministrstvu. Po njihovem mnenju to dokazuje porušene odnose v in med posameznimi organi, obenem pa pričakujejo, da bo v kratkem sklicana skupščina družbe. Trije predstavniki delavcev v nadzornem svetu Mladen Jovičić, Stojan Čepar in Nebojša Topič in podpredsednica nadzornikov Olga Franca so še v torek napovedovali, da se na današnji seji lahko zgodi tudi razrešitev predsednika uprave Roberta Časarja ter članov Alda Babiča in Marjana Babiča. Po trditvah France je Popoviču predlagala, da bi sejo začeli ob 17. uri, vendar je bil njen predlog zavrnjen. Predsednik nadzornega sveta si tako razlaga poslovnik, dogodek komentira Franca. Po njenih besedah se vsaj nekateri nadzorniki s tako razlago poslovnika ne strinjajo. Predlagali bodo spremembe o tem, kako in kdo skliče seje nadzornega sveta.", "title": "Seja nadzornikov Luke odpovedana", "keywords": "Gospodarstvo", "lang": "slovenian"}
{"body": "V letu 2009 10,2 milijona evrov dobička Dars je nekatera priporočila Računskega sodišča delno že uresničil, nekatera so v realizaciji, so za MMC sporočili iz Družbe za avtoceste v RS-u. Računsko sodišče je namreč Darsu pred kratkim izdalo revizijsko poročilo o vzdrževanju avtocest v obdobju 2005-2007 in mu naložilo izdelavo programa dejavnosti za izpolnjevanje priporočil sodišča. Kot še pravijo na Darsu, ki so se na ugotovitve sodišča že javno odzvali s podrobnimi pojasnili preberete jih lahko tukaj, pa so nekatera priporočila vezana na sodelovanje s pristojnim ministrstvom. Leto 2009 uspešno končali po obeh pogodbah Kot so še pojasnili, so leto 2009 čisti dobiček za preteklo leto znaša 10,2 milijona evrov uspešno končali po obeh pogodbah, sklenjenih z državo, tako po t. i. agentski kot koncesijski pogodbi. Med čistimi prihodki od prodaje so namreč tako prihodki od cestnin kot tudi prihodki po agentski pogodbi nadomestilo družbi za opravljanje naročila je po pogodbi določeno v višini 5,49 odstotka od vrednosti dejansko realiziranih del. Na drugi strani pa so med stroški tako dajatve po koncesijski pogodbi koncesijska dajatev je v grobem razlika med koncesijskimi prihodki - večinoma gre za cestnino, nekaj pa je tudi drugih prihodkov iz komplementarnih dejavnosti - in od države priznanimi odhodki stroški, ki jih ima družba s pobiranjem cestnine, upravljanjem in rednim vzdrževanjem avtocest in hitrih cest, financiranjem investicij, drugimi dejavnostmi, pa tudi stroški za opravljene posle po agentski pogodbi npr. stroški nadzornega inženirja, pojasnjujejo na Darsu. Poslovanje Darsa torej temelji na pogodbi o opravljanju naročila t. i. agentski pogodbi in koncesijski pogodbi. V skladu z mandatno pogodbo v vlogi agenta RS-a organizira in vodi graditev ter obnovo avtocestnega omrežja skladno z Resolucijo o nacionalnem programu gradnje avtoceste v RS ter izvaja finančni inženiring sredstev za graditev in obnavljanje avtocest ter odplačilo najetih posojil. V skladu s koncesijsko pogodbo pa družba vzdržuje, upravlja in cestnini sistem avtocest in hitrih cest, so pojasnili za MMC. Ugotovitve sodišče ne gre povezovati z rezultati poslovanja Ugotovitve Računskega sodišča to je ugotovilo neprimerno porabo sredstev za vzdrževanje, neobstoj standardov in pomanjkljivo zajemanje in obdelavo podatkov, manj kot tretjino realizacije potreb po zalivanju razpok in porabo sredstev investicijskega vzdrževanja za redno vzdrževanje težko neposredno povežejo z ugotovljenim čistim dobičkom v letu 2009. Dejstvo pa je, da imajo višji stroški vzdrževanja lahko tudi pomemben vpliv na dobiček, ki je zaradi tega lahko tudi nižji, dodajajo.", "title": "Dars se že spopada s priporočili Računskega sodišča", "keywords": "Gospodarstvo", "lang": "slovenian"}
{"body": "Za včerajšnji prispevek z naslovom \"Kljub sklepu višjega sodišča Grilova še ni preizkusila vseh Vegradovih terjatev\" sem novinarju posredovala napačne podatke glede stroškov pošiljanja opominov kupcem. Dejanski strošek pošiljanja opominov se bistveno razlikuje od navedb v članku. Stroški za pošiljanje 513 opominov so znašali 6980,14 evra, od tega so odvetniški stroški priprave opominov skupaj s pregledom znašali 6669 evrov in stroški pošiljanja 311,14 evra. Zgoraj navedeni stroški so razvidni na Ajpesu, dne 1. februarja 2011 je bil na sodišče poslan predlog za izdajo sklepa o plačilu odvetniških stroškov za mesece oktober-december 2011 skupaj s prilogo - podrobno specifikacijo stroškov po mesecih, dne 4. februarja 2011 pa je bil izdan sklep sodišča, s katerim je dovolilo plačilo predlaganih stroškov. Alenka Gril, stečajna upraviteljica Vegrada, d.d., v stečaju", "title": "Pojasnilo", "keywords": "gospodarstvo;ekonomija", "lang": "slovenian"}
{"body": "Od predsednika uprave Fructala je sindikat danes dobil potrditev, da bodo v podjetju odpuščali. Točnega števila še ne vedo. Izvršni odbor sindikata je od uprave že zahteval, da jih seznani s točnim številom in poimenskim seznamom odpuščenih. Fructal je z delom začel leta 1945. Število zaposlenih se je povečevalo do leta 1991, ko je zaradi spremenjenih političnih razmer ob razpadu Jugoslavije, zapiranja trgov in osamosvajanja podjetij v nekdanjih republikah Jugoslavije tudi v Fructalu prišlo do zmanjšanja obsega proizvodnje ter števila zaposlenih s 1.500 na 780. Odtlej se je število zaposlenih nenehno zmanjševalo in konec lanskega leta doseglo številko 364. Kot je po današnjem sestanku izvršnega odbora, ki mu je prisostvovala tudi uprava družbe, povedal izvršni sekretar Obalne konfederacije sindikata KS 90 Brozič, uradnega števila in seznama delavcev, ki bodo izgubili službo, nimajo, razen številk, ki so prejšnji teden zaokrožile v javnosti. Mediji so takrat neuradno pisali o 35 delavcih, ki naj bi ostali brez službe. Od predsednika uprave Fructala Luke Jejčiča so na današnjem sestanku poleg seznama presežnih delavcev zahtevali tudi \"vse pripadajoče informacije, ki sodijo zraven\". Način reorganizacije podjetja bo namreč zelo pomemben tudi za vse tiste, ki bodo ohranili delo v Fructalu, je pojasnil Brozič. Vse delavce, ki so že dobili kakršno koli obvestilo delodajalca, pa je hkrati pozval, naj se zglasijo pri sindikalnem pravniku. V Ajdovščini naj bi ostal tudi razvoj Neuradne informacije o odpuščanju zaposlenih v Fructalu so zaokrožile že prejšnji teden. Zaradi sporazuma, ki ga je srbski Nectar podpisal z občino Ajdovščina ob prevzemu Fructala, je bila prejšnjo sredo pri ajdovskem županu Marjanu Poljšaku tudi delegacija sveta delavcev iz Fructala. Ob prevzemu Fructala se je Nectar namreč obvezal, da ne bo odpuščal delavcev, prav tako pa naj bi v Ajdovščini ostal tudi razvoj.", "title": "V Fructalu dobili potrditev za odpuščanje", "keywords": "fructal;odpuščanje;", "lang": "slovenian"}
{"body": "Eden od dveh francoskih avtomobilskih gigantov je lani zabeležil kar 343 milijonov evrov izgube, črne čase pa napovedujejo tudi za letos. Brez dela bo ostalo 11 tisoč ljudi. V koncernu PSA Peugeot-Citroen so imeli lani kar 343 milijonov evrov izgube. Francoski avtomobilski koncern PSA Peugeot-Citroen je imel lani kar 343 milijonov evrov izgube, nadaljevanje slabih časov pa pričakuje tudi v tem letu. Zato nameravajo ukiniti kar 11 tisoč delovnih mest. Slika je bila popolnoma drugačna leta 2007, ko so imeli kar 885 milijonov evrov profita. Renault bo podatke o poslovanju predstavil v četrtek. Glavni izvršni direktor Christian Streiff je napovedal, da bodo avtomobilski trgi v zahodni Evropi v letu 2009 zabeležili 20-odstoten padec ter se nato leta 2010 umirili. Posebej težavno bo prvo četrtletje, predvideva, zaradi česar se je morala skupina po njegovih besedah odločiti za doslej nevidene ukrepe. Med drugim nameravajo zvišati cene, za petino zmanjšati proizvodnjo avtomobilov in zmanjšati število zaposlenih. Francoski predsednik Nicolas Sarkozy je z namenom, da bi preprečili selitev avtomobilske proizvodnje, prejšnji teden napovedal sprejetje načrta podpore avtomobilski industriji. V ponedeljek je nato vlada predstavila paket v vrednosti 6,5 milijarde evrov, v sklopu katerega bosta oba glavna avtomobilska proizvajalca PSA Peugeot Citroen in Renault prejela po tri milijarde evrov posojila. To pa ne bo doletelo francoskih delavcev. Vlada v Parizu je namreč proizvajalcem avtomobilov namenila 6,5 milijarde evrov pomoči, od česar je koncernu Peugeot-Citroen pripadlo tri milijarde, ostalo pa je dobil njihov rival Renault. V zameno pa v njihovih tovarnah ne smejo odpuščati francoskih delavcev. Peugeot sicer v domačih tovarnah proizvede le okrog 40 odstotkov svojih vozil. Tovarne ima tudi v Španiji, na Češkem, Slovaškem, v Italiji in na Portugalskem ter v Turčiji, na Kitajskem, v Argentini in Braziliji. Koncern Peugeot-Citroen je konec leta 2007 zaposloval 207.850 delavcev. Dobavitelj delov Faurecia, ki je v večinski lasti Peugeota, je danes prav tako najavil izgubo, in sicer v višini 547 milijonov evrov. Zato bo prosil za finančno pomoč.", "title": "Velikanska izguba koncerna Peugeot-Citroen", "keywords": "avtomobili;avtomobilska;industrija;kriza;peugeot;citroen;sarkozy;francija", "lang": "slovenian"}
{"body": "Delničarji Pivovarne Laško so po nasprotnem predlogu NLB v nov nadzorni svet imenovali Enza Smrekarja, Petra Groznika, Gorana Brankoviča in Jožeta Bajuka. Že četrtič so glasovali proti dokapitalizaciji, ki je bila predlagana v višini 36,5 milijona evrov. Delničarji Pivovarne Laško so na današnji skupščini, na kateri je bilo navzočega 83,7 odstotka kapitala, po nasprotnem predlogu NLB v nov nadzorni svet imenovali Enza Smrekarja, Petra Groznika, Gorana Brankoviča in Jožeta Bajuka. Imenovani so za mandatno obdobje od 1. septembra letos do 31. avgusta 2017. Dosedanji nadzornik Borut Jamnik, predsednik uprave Modre zavarovalnice, je kandidaturo umaknil. Za nadzorni svet so po prvotnem predlogu nadzornega sveta kandidirali trenutni prvi nadzornik Vladimir Malenković, Borut Bratina, že omenjeni Groznik, nekdanji prvi mož Adrie Airways Klemen Boštjančič, Simon Čadež in Alenka Podbevšek. Na prvotni predlog o imenovanju novih nadzornikov so nasprotni predlog podali še nekateri delničarji, med njimi tudi mali delničarji, vendar je skupščina vse predloge zavrnila. Že četrtič glasovali proti dokapitalizaciji Na skupščini so se delničarji seznanili tudi z informacijo, da je lanska čista izguba znašala 18,5 milijona evrov, pokrili pa so jo iz dobička iz poslovanja iz preteklih let v višini skoraj 860.000 evrov, iz drugih rezerv iz dobička v višini dobrih 232.000 evrov ter iz kapitalskih rezerv v višini 17,4 milijona evrov. Že četrtič pa so delničarji, med katerimi prevladujejo banke upnice, glasovali proti dokapitalizaciji, ki sta jo uprava in nadzorni svet predlagala v višini 36,5 milijona evrov. Delničarji so upravi in nadzornemu svetu podelili razrešnice za poslovno leto 2012, za letošnjega revizorja pa je imenovana revizijska družba Ernst & Young iz Ljubljane. Tudi na skupščini je predsednik uprave Pivovarne Laško Dušan Zorko izrazil upanje, da bo prišlo do prodaje Mercatorja, saj bi skupina Laško za 23,4-odstotni delež v tej trgovski družbi iztržila okoli 105 milijonov evrov, kar bi zadolženost skupine znižalo na nekaj več kot 200 milijonov evrov. Prodajo Mercatorja Zorko pričakuje v prvem četrtletju leta 2014. Zorko je tudi pojasnil, da so pripravili več scenarij razdolževanja skupine, ob tem je tudi poudaril, da je njihov cilj najti strateškega partnerja za skupino Laško. Dejal je tudi, da so najeli svetovalce za prodajo tistih segmentov skupine, ki jih doslej niso uspeli prodati. Na vprašanje, kako komentira novo sestavo nadzornega sveta, je Zorko odgovoril, da je to stvar lastnikov.", "title": "Pivovarna Laško novi nadzorniki imenovani po nasprotnem predlogu NLB", "keywords": "pivovarna;laško;nadzornik;nadzorni;svet;dokapitalizacija", "lang": "slovenian"}
{"body": "Slovenj Gradec - Z enotedenskega prisilnega kolektivnega dopusta se bo v prihodnjih dneh na delo vrnilo 780 delavcev, zaposlenih v Preventovih družbah avtomobilske dejavnosti. Potem ko je vodstvo podjetja potrdilo, da je zaradi 40-odstotnega upada naročil ogroženih 400 delovnih mest, pa že tretji teden na čakanju na delo ostaja 120 Preventovih šivilj. Predsednik uprave slovenjgraškega Prevent Globala Ivan Majcen je minuli teden potrdil, da je zaradi upada naročil ogroženih 400 delovnih mest v Preventovih slovenskih tovarnah avtomobilske dejavnosti, vendar pa glede morebitnih odpuščanj ni še nič dokončnega. Da so delovna mesta zaradi upada naročil ogrožena, se zaveda tudi predstavnik svobodnega sindikata v podjetju Vlado Zorman, ki se je o tem minuli teden pogovarjal z vodstvom družbe. Kot je povedal Zoman, je vodstvo podjetja napovedalo, da bo konec februarja ali v začetku marca podalo konkretne podatke o morebitnem odpuščanju. Medtem si bo vodstvo podjetja prizadevalo najti rešitve za nastali položaj v Preventu, kjer se zaradi gospodarske krize soočajo z upadom naročil, hkrati pa podjetje ogrožajo tudi nesoglasja med največjima lastnikoma Prevent Globala, Jankom Zakeršnikom in Nijazom Hastorjem. Zakeršnik ima v lasti 52 odstotkov podjetja, Hastor pa obvladuje 45 odstotkov Prevent Globala. Majcen kot eno od možnih rešitev vidi dokapitalizacijo družbe v višini od sedem do deset milijonov evrov, ki jo bo predlagal lastnikom, ne izključuje pa možnosti vključevanja drugih investitorjev, če bo za to interes. Po Zormanovih podatkih naj bi bila zato v kratkem sklicana izredna skupščina družbe. V prihodnjih dneh se bo na delo z enotedenskega prisilnega dopusta vrnilo 780 delavcev v Preventovih avtomobilskih tovarnah v Slovenj Gradcu, Radljah ob Dravi, Mirni, Šentjanžu in Otiškem Vrhu. Nekateri delavci so z dopustom začeli prej, nekateri zaradi nujnega dela kasneje, zato se tudi različno vračajo na delo. Prisilni dopust so v Preventu prilagodili prisilnemu dopustu partnerskih Volkswagnovih podjetij v Nemčiji in na Slovaškem. Prevent sicer na področju šivanja sedežnih prevlek za največje evropske proizvajalce avtomobilov v Sloveniji zaposluje 1350 delavcev, nekaj pa tudi v drugih z avtomobilsko industrijo povezanih dejavnostih.", "title": "Preventovi delavci se s prisilnega kolektivenga dopusta v negotovosti vračajo na delo", "keywords": "gospodarstvo;ekonomija", "lang": "slovenian"}
{"body": "Na fronti univerzijade: \"Igor Lukšič v zvezi z univerzijado išče prepir,\" pravi minister Turk. Izterjajo naj kotizacijo Turk slovenskim organizatorjem predlaga, da od Fisu izterjajo nazaj omenjene tri milijone evrov in dodaja, da bi se \"za ta denar, tako mi pravijo, na obstoječih prizoriščih v Sloveniji in s sodelovanjem študentov slovenskih univerz dalo organizirati študentske igre, seveda brez VIP šotorov in zdravljenja kompleksov, da smo za olimpijske igre premajhni.\" Novi minister za šport Žiga Turk se je na blogu odzval na petkove izjave bivšega ministra za šport Igorja Lukšiča, ki je novi vladi očital, da je z odpovedjo univerzijade prekoračila svoja pooblastila in s tem posredno državno blagajno oškodovala za tri milijone kotizacije, ter vse te trditve zavrnil. \"Igor Lukšič v zvezi z univerzijado išče prepir,\" začenja minister Turk, ki pravi, da vlada zavrača trditev, da je vlada odpovedala univerzijado in dodaja, da je le ugotovila, da sredstev za ta projekt v proračunu ni. Poudarja še, da organizator ne more računati na drugačno rešitev v rebalansu proračuna. Denarja za do sredine novembra Turk ugotavlja, da omenjenih sredstev ni zagotovil nekdanji minister Lukšič in pravi: \"Mimogrede, luknja, ki sta mi jo pustila ministra Lukšič in Žekš je težka 185.000.000 evrov. Povedano drugače, ob sedanji dinamiki porabe imam denarja v proračunu za učitelje, umetnike, kulturnike, znanstvenike do sredine novembra.\" Minister priznava, da bi vlado k financiranju projekta z zakonom res lahko prisilil državni zbor, a tega ni storil, že v prejšnji sestavi pa bi DZ z amandmaji k proračunu lahko zagotovil sredstva za projekt, a jih ni. Storili praktično nič Turk izpostavlja tudi, da bo morda treba ugotavljati odgovornost ministra Lukšiča, ki je iz državne blagajne dal denar za nerazumno visoko kotizacijo za projekt in priznal, da bo Slovenska športna univerzitetna zveza glede na prihodke omenjene tri milijone težko vrnila. Ministru Lukšiču ob tem očita, da je odobril kotizacijo za projekt na podlagi neresnih finančnih načrtov za izvedbo tekmovanja, kot je to ugotovilo računsko sodišče. Turk zaključuje, da Lukšičevo ministrstvo za \"pomoč organizatorjem v Mariboru ni naredilo praktično ničesar, so pa naredili vse, da bi vroč kostanj pristal v Mariboru\". Novi minister ob tem ocenjuje, da je \"Lukšičevo izgovarjanje na razpis, ki ga je objavil za Stožice, češ, to bi bilo lahko tudi za Univerzijado, žalitev inteligence neumnih ljudi\".", "title": "Lukšič išče prepir", "keywords": "univerzijada;turk;lukšič", "lang": "slovenian"}
{"body": "Protest. Društvo gibanje proti širitvi in hrupu letališča Lesce pred odprtjem nove steze grozi z Brusljem. Lesce. “Če bo vzletelo eno samo letalo, bomo nemudoma obvestili pristojne institucije v Bruslju, da Slovenija ne upošteva lastne zakonodaje. Ne bomo več molčali, tudi pred Evropsko unijo ne!” je bil včeraj za Žurnal24 odločen Miha Zalokar, predsednik Društva gibanja proti širitvi in hrupu letališča Lesce. Prej in potem (slika spodaj). Lani je bila letališka steza še zelena, gradbena dela so se začela decembra, vendar so jih morali zaradi deževja in snega že po nekaj dneh ustaviti. Prestavitev letališke steze, ki je že asfaltirana, je stala 1,8 milijona evrov. (Foto: Renata Škrjanc) Pravnomočno, ne dokončno V društvu opozarjajo, da vzletno-pristajalna steza, ki jo gradijo na leškem letališču, nima pravnomočnega gradbenega dovoljenja in da ga za stezo tudi ne morejo dobiti. “Ne morejo ga dobiti, ker na upravnem sodišču poteka upravni spor, ki so ga sprožile tri stranke v postopku pridobivanja gradbenega dovoljenja, zato tudi gradbeno dovoljenje še ni pravnomočno, je pa dokončno, kar pomeni, da investitor gradi na lastno odgovornost,” je pojasnil Zalokar in poudaril, da so šli postopki pridobivanja gradbenega dovoljenja mimo veljavne zakonodaje. V društvu bodo ob letalski dejavnosti brez izdanega uporabnega dovoljenja obvestili pristojne organe v Bruslju, z omenjenimi nezakonitostmi pa so pred dnevi že seznanili predsednika vlade Boruta Pahorja ter prometno, okoljsko, javnoupravno in pravosodno ministrstvo. Novo asfaltirano vzletno-pristajalno stezo, dolgo 1.130 in široko 23 metrov, ter 600-metrsko travnato stezo bodo uradno odprli 9. maja, ko bo na leškem letališču tudi srečanje letalcev. (Foto: Renata Škrjanc) Steza skoraj končana Direktor letališča Pavel Škofic je očitke društva o nezakonitosti zavrnil in zatrdil, da pri gradnji dosledno upoštevajo zakonodajo. “Odziv društva na gradnjo smo pričakovali, vendar menim, da so v ozadju bolj jesenske volitve kot pa letališče. Iščejo vejice, napakice, vendar kdor dela, tudi greši,” je poudaril Škofic in dodal: “Ko bo letališče dobilo obratovalno dovoljenje, nastanejo pogoji, da bodo uporabniki letališča zaradi morebitnega preprečevanja dejavnosti lahko terjali povračilo škode od tistih, ki bi letenje onemogočali.” Gradnja novih stez, asfaltne in travnate, je v zadnji fazi, po besedah prvega moža letališča bo tehnični prevzem najpozneje v torek.", "title": "Do steze mimo zakonov", "keywords": "letališče lesce;skyscraper;stavba;zgradba;hiša;nebotičnik;letalo;izdelek;produkt", "lang": "slovenian"}
{"body": "Cene pogonskih goriv so se opolnoči zvišale, tako da moramo za bencin po novem odšteti največ do zdaj. Neosvinčeni 95-oktanski bencin stane 1,328 evra, neosvinčeni 100-oktanski bencin pa 1,341 evra. Cene bencina in dizelskega goriva v Sloveniji so se opolnoči zvišale, pri čemer so cene bencina dosegle nov rekord. Ob podražitvi za po 0,8 centa stane neosvinčeni 95-oktanski bencin 1,328 evra, neosvinčeni 100-oktanski bencin 1,341 evra, dizelsko gorivo pa 1,277 evra za liter. Cena kurilnega olja ostaja pri 0,945 evra za liter. Vlada je v ponedeljek na dopisni seji sicer zvišala trošarino za plinsko olje za pogon s 339,98 na 352,12 evra na 1000 litrov, trošarino za plinsko olje za ogrevanje pa s 55,50 na 67,32 evra za 1000 litrov. Že sredi oktobra je bencin dosegel rekordno ceno, ta pa je nato slaba dva meseca ostala nespremenjena. Ob tokratni podražitvi je znova padel tudi rekord.", "title": "Bencin do rekorda, dražje tudi dizelsko gorivo", "keywords": "bencin;naftni;derivati", "lang": "slovenian"}
{"body": "Podatki o poslovanju NLB v prvem letošnjem četrtletju niso rožnati. Zabeležila je za 36,5 milijona evrov izgube. Hkrati ugotavljajo, da so ukrepi za racionalizacijo stroškov učinkoviti, saj so jih uspeli zmanjšati za več kot štiri milijone evrov. NLB je v prvem letošnjem četrtletju zabeležila izgubo. Nova Ljubljanska banka NLB je v prvem letošnjem četrtletju zabeležila 36,5 milijona evrov izgube. Negativen rezultat je posledica visokega obsega oblikovanih oslabitev in rezervacij, ki so znašale 84,9 milijona evrov. To je hkrati tudi glavni razlog za 34,6 milijona evrov izgube skupine NLB. Kot so po seji nadzornega sveta prek spletnih strani Ljubljanske borze sporočili iz NLB, je čisti dobiček banke pred rezervacijami znašal 42 milijonov evrov. Banka je pozitiven rezultat zabeležila na področju bančništva na drobno in finančnih trgov. Nadaljevanje izvajanja ukrepov za racionalizacijo stroškov kaže učinke tudi v letošnjem letu, saj so bili stroški za 4,1 milijona evrov oz. za sedem odstotkov nižji kot v enakem obdobju lani. Banka je bila ves čas tudi visoko likvidna. Na ravni skupine je NLB v prvih treh mesecih beležila 34,6 milijona evrov izgube, tudi poslovanje skupine pa je zaznamovalo nadaljevanje slabšanja kakovosti portfelja. Skupina NLB je pred rezervacijami ustvarila dobiček v višini 58,2 milijona evrov, skupina pa je ustvarila za 98 milijonov evrov oslabitev in rezervacij. Na strateških tujih trgih je skupina NLB sicer beležila dobiček.", "title": "NLB še naprej v rdečih številkah", "keywords": "nlb;rezervacije;nadzorni;svet", "lang": "slovenian"}
{"body": "Na vprašanje, ali se strinja, da bi Slovenija utegnila biti že oktobra nelikvidna, je minister Šušteršič odgovoril, da so časi za državo težki, vlada pa mora še jeseni sprejeti pomembne reforme. Bolj kot bomo pri tem uspešni, večja je verjetnost, da ne bomo potrebovali pomoči, je dejal za avstrijski Die Presse. Slovenski minister za finance Janez Šušteršič je v pogovoru za današnjo izdajo avstrijskega časnika Die Presse dejal, da Slovenija do konca leta potrebuje okoli pol milijarde evrov, pri čemer ima več možnosti od najema kreditov do izdaje obveznic. Na vprašanje, ali se strinja z oceno premiera Janeza Janše, da bi utegnila biti Slovenija že oktobra nelikvidna, je odgovoril, da so časi za državo res težki, vlada pa mora še jeseni sprejeti pomembne reforme. Bolj kot bomo pri tem uspešni, večja je verjetnost, da ne bomo potrebovali pomoči in se bomo lahko sami refinancirali, je pojasnil. Po njegovih besedah sicer ni mogoče izključiti, da bo Slovenija morala zaprositi za pomoč, vendar bo storila vse, da bi se temu scenariju izognila. Do jeseni potrebujemo morda pol milijarde evrov, Slovenija pa ima pri tem več alternativ lahko najamemo domače kredite ali izdamo zakladne obveznice. Res pa je, da bi bila uspešna izdaja državnih obveznic do konca leta zelo dobrodošla, je povedal. Na vprašanje, katera podjetja bi vlada privatizirala, je Šušteršič odgovoril, da bo potrebno restrukturiranje Adrie Airways, zagotovo pa tudi NLB, pa tudi pri podjetjih, ki so v boljšem položaju, kot so npr. Telekom, Triglav in Petrol, po njegovem mnenju ni podlage, da bi še bila v lasti države.", "title": "Šušteršič Do konca leta potrebujemo pol milijarde evrov", "keywords": "janez;šušteršič;slovenija;pomoč;denar;evri;die;presse;pogovor;finančna;kriza;minister;finance;finančni", "lang": "slovenian"}
{"body": "Ljubljana - Posledice finančno-gospodarske krize je začela čutiti tudi slovenska trgovina, ugotavlja Trgovinska zbornica Slovenije (TZS). Potem ko se je indeks prodaje trgovinskih subjektov od novembra lani do januarja letos v zvišal povprečju za 0,4 odstotka, je letos sledilo izrazito poslabšanje trenda. Indeks prodaje se je tako januarja v primerjavi z lanskim januarjem znižal za 1,3 odstotka, padec vrednosti indeksa pa je bil občutno večji februarja, saj se je znižal za 6,6 odstotka na letni ravni. Zniževala se je predvsem prodaja pri specializiranih trgovinah s trajnimi dobrinami in pohištvom ter pri manjših prodajalnah. Na to se trgovci odzivajo s povečanjem akcijskih prodaj in popustov, saj je kar 79 odstotkov trgovskih podjetij poročalo, da za doseganje enakega prodajnega učinka letos potrebujejo več akcijskih prodaj in popustov. Pri nespecializiranih prodajalnah in pri specializiranih trgovinah s farmacevtskimi izdelki se je po drugi strani v tem obdobju prodaja rahlo povečala. \"Se pa trendi hitro slabšajo in pričakujemo, da bodo marca tudi večje nespecializirane trgovine v povprečju že doživele upad prodaje, specializiranim trgovinam, z izjemo farmacevtske panoge, pa se bo upad prodaje še povečal,\" so poudarili. \"V trgovinski panogi se začenja kriza kazati tudi v zaposlenosti,\" navajajo. Samo devet odstotkov trgovcev je dejalo, da bo povečevalo število zaposlenih, medtem ko je kar 31 odstotkov podjetij napovedalo ukinitev delovnih mest. Tako v TZS ocenjujejo, da se bo število zaposlenih lahko znižalo za 1,2 odstotka. Skoraj dve tretjini podjetij je poročalo o poslabšanih pogojih financiranja, kot so višje obrestne mere, skrajšana ročnost posojil in višji stroški zavarovanja kredita.", "title": "Kriza se širi tudi v slovensko trgovino", "keywords": "gospodarstvo;ekonomija", "lang": "slovenian"}
{"body": "Podjetniki: Če bi župani delovali za zagotavljanje delovnih mest, bi angažirali lokalne obrtnike in tudi znižali prispevke. \"Eden od pozivov, ki jih bomo naslovili na vseh šest županov našega območja, je poziv k znižanju komunalnih prispevkov. To je velik vstopni strošek in močno bremeni vsakega podjetnika, ki se odloči za gradnjo poslovnega prostora, zlasti v teh kriznih časih,\" napovedujejo v novogoriški območni obrtno-podjetniški zbornici pred srečanjem, ki bo v začetku prihodnjega tedna. \"Komunalnega prispevka ne moremo znižati, ker ga občina potrebuje za investicije v infrastrukturo. Vseeno pa zdaj proučujemo pravne podlage za dajanje finančne pomoči pri njegovem plačilu,\" poudarjajo na novogoriški občini. Za znižanje prispevka, da bi tako privabili investitorje, pa so se odločili na južnem Primorskem – v Izoli so ga prepolovili, v Piranu pa ga letos znižujejo za od 20 do 30 odstotkov. Lokalne investicije Kar od 400 od 1.900 članov novogoriške obrtne zbornice je gradbincev. \"Če bi torej občine znižale prispevek, po drugi strani pa začele tudi same cikel investicij, pri katerih bi delo dobili lokalni izvajalci, bi podjetnikom veliko pomagale,\" dodajajo na zbornici. Novogoriška občina je lani podjetjem za investicije, projekte inovacij, udeležbo na sejmih doma in v tujini ter za nova delovna mesta dodelila 240 tisoč evrov nepovratnih sredstev. Takšno pomoč pričakujejo v zbornici tudi od drugih lokalnih skupnosti. V Novi Gorici razmišljajo tudi o manjših obrtnih conah, zbrali so informativne ponudbe za prodajo 77 nepozidanih stavnih parcel za poslovno gradnjo.", "title": "Župani naj znižajo komunalne prispevke", "keywords": "podjetniki;župan;komunalni prispevki", "lang": "slovenian"}
{"body": "Ljubljana - Upniki in delničarji Semenarne Ljubljana, ki je od julija v prisilni poravnavi, so dokapitalizirali družbo v višini 910.020 evrov, je bilo ta teden objavljeno na Ajpesu. Največ novih delnic, za 460.000 evrov, je vplačala Deželna banka Slovenije (DBS) in tako postala njena večinska lastnica. Pri dokapitalizaciji Semenarne Ljubljana je poleg upnice DBS sodelovala tudi Abanka Vipa kot največja upnica Semenarne Ljubljana, in sicer z 255.000 evri. Nove delnice so vplačali tudi italijanski lastniki Semenarne, in sicer Trasfin (175.000 evrov), Dinomarchi (50.000 evrov) in Semfin (20 evrov). Skupaj so Italijani vplačali za 225.000 evrov delnic, kar je bil tudi prag uspešnosti dokapitalizacije. Omenjene italijanske družbe, ki so imele pred dokapitalizacijo skupaj v lasti 53 odstotkov Semenarne Ljubljana, so po pisanju Financ tako povsem izgubile lastniški vpliv. Prav tako je po navedbah časnika z dokapitalizacijo razlastninjena družba KD Kapital v lasti KD Group, prej 30-odstotna lastnica Semenarne, ki pa v dokapitalizaciji ni sodelovala. DBS in Abanka Vipa pa imata po dokapitalizaciji v lasti večino Semenarne, in sicer več kot 75 odstotkov, so še poročale Finance, ki so se pri tem sklicevale na neimenovani vir. Upniki in delničarji Semenarne Ljubljana so bili k dokapitalizaciji družbe v višini do 10 milijonov evrov pozvani pred dobrim mesecem dni. Uspešnost dokapitalizacije je bila določena pri vplačilu za vsaj 225.000 evrov delnic. Dokapitalizacijo Semenarne so na marčni izredni skupščini podprli tudi delničarji Semenarne. Na skupščini so predstavili tudi ugotovitve izredne revizije, ki kažejo na negospodarno, za družbo škodljivo ravnanje prejšnjega vodstva z dolgoletnim direktorjem Antonom Prašnikarjem na čelu. Delničarji so zato podprli predlog, po katerem bo sporne posle v letih od 2007 do 2010 preverila posebna revizija. Kot je ugotovil zdajšnji direktor Mavsar, se je Semenarna v preteklosti zaradi negospodarnega in netransparentnega poslovanja s hčerinskimi družbami na območju nekdanje skupne države SFRJ zadolževala do take mere, da so obveznosti presegle premoženje družbe. Semenarna, ki je v tem letu zmanjšala število zaposlenih za 12 odstotkov na 285, posluje z izgubo tudi letos. Poslovanje naj bi se po pričakovanjih izboljšalo prihodnje leto, ko je ne bodo več bremenili stroški odpravnin. Vodstvo družbe je v načrtu finančnega prestrukturiranja navadnim upnikom ponudilo 50-odstotno poplačilo terjatev v štirih letih od pravnomočno potrjene prisilne poravnave. Glede na osnovni seznam preizkušenih terjatev, ki je bil objavljen 21. septembra, imajo največ priznanih navadnih terjatev Abanka Vipa (16 milijonov evrov), Unicredit banka Slovenije (3,1 milijona evrov), DBS (1,5 milijona evrov), Interkorn Trading (787.000 evrov), Nova Ljubljanska banka (641.000 evrov), Gorenjska banka (503.000 evrov) in družba Zrno (460.000 evrov).", "title": "DBS z dokapitalizacijo postala večinska lastnica Semenarne Ljubljana", "keywords": "gospodarstvo;ekonomija", "lang": "slovenian"}
{"body": "Optimizem s tujih borz z velikim zamikom tudi pri nas Ob prepričanju, da bo okrevanje po padcu v hudo recesijo hitrejše od pričakovanj, tuje borze še naprej rastejo, kupci pa so vedno pogumnejši tudi v Ljubljani. Slovenski borzni indeks se je v četrtek zvišal šestič v zadnjih sedmih dneh, tokrat za odstotek. Vrednost 4.318 točk je najvišja v zadnjih treh mesecih, še vedno pa rast pri nas krepko zaostaja za tisto na tujem. V prvi kotaciji so se vse delnice podražile, tudi Gorenjeve, čeprav naj bi upor delavcev podjetje stal okrog štiri milijone evrov. Najbolj, za 1,9 odstotka, so se med elitno osmerico podražile Petrolove delnice, ki so ob lepem prometu dosegle 321 evrov. S Krko dan je končala pri 72,20 evra je bilo za milijon evrov prometa, s Petrolom za 400 tisoč, z Gorenjem in Mercatorjem pa za več kot 200 tisoč evrov. Vsaj odstotek dražje so delnice Mercatorja, Intereurope in Zavarovalnice Triglav. Težava je velika plitkost našega trga Pomočnik vodje oddelka finančnih analiz pri borzni hiši Medvešek Pušnik, Bine Pangršič, na vprašanje, zakaj Ljubljanska borza poleti ni sledi pozitivnim gibanjem na tujem, odgovarja To, da naše delnice niso v tolikšni meri nadomestile lanskih padcev, ni krivda v podjetjih. Ne gre za to, da bi bila slabša ali da bi se slabše spoprijela s krizo kot primerljiva tuja podjetja. Tujih institucionalnih investitorjev je malo. Tudi če je delnica zanimiva, vlagatelji ne morejo vstopiti, ker bi preveč zamajali tečaj. Ne gre le pomanjkanje kupcev - plitkost trga se kaže še na drugi strani ko se pojavi večji kupec, ponudbe enostavno ni. Če želi kdo kupiti večjo količino delnic, mora ponudbo pobirati po višjih cenah in takrat lahko tečaji zrastejo za od 4 do 5 odstotkov! Tečaji najprometnejših delnic KRKA 0,33% 72,46 EUR PETROL 1,86% 320,55 GORENJE 0,44% 11,54 MERCATOR 1,02% 176,02 LUKA 0,04% 23,64 TELEKOM 0,64% 159,22 NKBM 0,82% 12,23 Dow Jones vedno bližje meji 10 tisoč točk Dan po spodbudnih besedah predsednika Zveznih rezerv Bena Bernankeja Verjetno je recesija končana je Wall Street dobil nekaj novih razlogov za optimizem in upanje, da bo okrevanje hitrejše od pričakovanj. Industrijska proizvodnja je avgusta v ZDA porasla drugi mesec zapored, hkrati je vladno poročilo pokazalo precejšen padec zalog surove nafte v prejšnjem tednu. Dow Jones 9.791 točk je v sredo dobil več kot enoodstotni pospešek, ki ga je pripeljal na novo najvišjo letošnjo vrednost. Nasprotno pot je ubrala ameriška valuta. Za evro je treba plačati že 1,475 dolarja, posledično sta šla navzgor zlato nad 1.020 dolarjev in lahka nafta nad 72 dolarjev. Brezmejen optimizem V New Yorku so pridobivale zlasti delnice multinacionalnih podjetij, kot je General Electric +6,3 odstotka. V ospredju so bili tudi finančni papirji, ki so v povprečju poskočili za 3,4 odstotka. Banke, ki so v zadnje pol leta pridobile že okrog 170 odstotkov, so tudi na evropskih borzah nadaljevale rast, medtem ko je vseevropski delniški indeks FTSEurofirst 300 prvič po skoraj enem letu presegel mejo tisoč točk, kar je bil njegov osmi porast v zadnjih devetih dnevih. Optimizem je torej že kar brezmejen, očitno pa vlagatelji zdaj še ne razmišljajo o tem, kaj se bo zgodilo, ko bo milijardna pomoč vladnih spodbud usahnila. Da bo okrevanje dolgo, je prepričan tudi sloviti ekonomist Paul Krugman, ki je obiskal Slovenijo.", "title": "Nič ni narobe s slovenskimi podjetji", "keywords": "Gospodarstvo", "lang": "slovenian"}
{"body": "Donacije MOL. Magnetogrami zaslišanj gradbincev tudi v preiskavi korupcije. Kos preverja drugič Načelno mnenje. Kosova protikorupcijska komisija je po prvi preiskavi o donacijah MOL leta 2008 sklenila, da te ne ustrezajo definiciji korupcije, saj niso našli dokaza o pogojevanju gradbenih poslov z donacijami. Drago Kos zdaj pravi, da se je v dveh letih verjetno marsikaj spremenilo. Ljubljana. “Parlamentarno preiskovalno komisijo bomo prosili, naj nam odstopi magnetograme,” je o poteku nove preiskave o donacijah Mestni občini Ljubljana (MOL) povedal Drago Kos, predsednik Komisije za preprečevanje korupcije. Po Baroviču še Janković Za magnetograme zaslišanj komisije, ki se ukvarja z gradbenimi posli in donacijami MOL, bo Kosova komisija zaprosila po praznikih. “Nato jih bomo zelo natančno analizirali in pregledali, kaj je bilo povedanega, seveda bomo pregledali še nekaj drugih stvari,” je poudaril Kos. Tako bodo vnovič preverili, ali donacije gradbincev MOL in ravnanje župana Zorana Jankovića v teh primerih ustrezajo definiciji korupcije. Od leta 2006 je namreč 19 podjetij (vsako je doniralo vsaj 50 tisoč evrov) MOL in njenim zavodom skupaj doniralo skoraj pet milijonov evrov. Temelje že imamo – postavili smo jih s trboveljskim primerom. Drago Kos, Komisija za preprečevanje korupcije Prijavo zoper Jankovića je komisija prejela po objavi načelnega mnenja, da je šlo pri ravnanju trboveljskega župana Bogdana Baroviča in njegovi zahtevi po donacijah od gospodarske družbe za korupcijo. Po Kosovih besedah je bila prijava zoper Jankovića zelo splošna in je sledila načelnemu mnenju komisije o zadevi v Občini Trbovlje.", "title": "Kos bo prisluhnil gradbincem", "keywords": "drago kos;oseba;bogdan barovič;župan;zoran janković;politik", "lang": "slovenian"}
{"body": "Virant je zakonski predlog odškodninske sheme za izbrisane predstavil vodjem koalicijskih poslanskih skupin. Vsebine ni želel razkriti. Vodje poslanskih skupin po današnjem srečanju izjav za medije niso dajali. Minister Gregor Virant pa je za STA pojasnil, da želi z vsebino predloga zakona o odškodninski shemi za izbrisane najprej seznaniti izbrisane. Tako jim bo besedilo predloga posredoval v četrtek, prihodnji teden pa načrtuje tudi srečanje z njimi. V petek bodo po njegovih besedah besedilo zakonskega predloga objavili tudi na spletnem portalu e-demokracija. Pred letom dni je namreč Evropsko sodišče za človekove pravice v Strasbourgu v zadevi Kurić in drugi namreč odločilo, da Slovenija še vedno ni zadovoljivo rešila vprašanja izbrisanih, šestim pritožnikom pa določilo po 20.000 evrov odškodnine za nepremoženjsko škodo. Vlada je sicer v začetku leta evropsko sodišče zaprosila za podaljšanje roka, a ji sodišče ni ugodilo. Nekatere nevladne organizacije so danes, ko se izteka rok, do katerega bi morala država po naročilu evropskega sodišča pripraviti odškodninsko shemo za izbrisane, izrazile nezadovoljstvo z reševanjem problema izbrisanih. Prav tako je zanje nesprejemljiva tudi \"izjemno nizka in za izbrisane žaljiva višina odškodnine v višini 30 evrov za mesec izbrisa - oziroma evro na dan\". Znesek naj bi zvišali Po neuradnih informacijah pa naj bi vlada v najnovejšem osnutku zakona ta znesek nekoliko zvišala. Virant je danes medijem pojasnil le, da gredo spremembe v osnutku v smer, kot so jo predlagali predstavniki izbrisanih, a kljub temu ne verjame, da bo vsebina zakona lahko z njimi v celoti usklajena. \"Čisto zadovoljni na koncu zagotovo ne bodo,\" je dodal. Kot napoveduje minister, bo vlada predlog zakona obravnavala v juliju, državni zbor pa bo o njem dokončno odločal predvidoma oktobra. Ob tem je poudaril, da je v zadnjih dveh mesecih izrazito pospešil pripravo zakona za reševanje problematike izbrisanih in opozoril, da se je zakon pred tem pripravljal prepočasi.", "title": "Vlada naj bi izbrisanim ponudila več", "keywords": "vlada;minister virant;izbrisani", "lang": "slovenian"}
{"body": "Likvidacija Factor banke in Probanke Čeprav bodo zavarovalnice in banke iz odpisa podrejenih obveznic, tako trdijo, utrpele manjše izgube, pa jo bodo precej slabše odnesli vlagatelji, ki so z njimi napolni portfelj. V procesu nadzorovanega prenehanja delovanja Probanke in Factor banke bodo izgube utrpeli delničarji in lastniki podrejenega dolga. Med kupci podrejenih obveznic omenjenih bank najdemo pretežno zavarovalnice in pokojninske družbe, vendar bodo te utrpele manjše izgube, tako vsaj zatrjujejo. Precej večje izgube pričakujejo tisti, ki so velik del osebnega finančnega portfelja napolnili s podrejenimi obveznicami, niso pa računali s tem, da so zaradi podrejenosti ob morebitnem prenehanju banke poplačani šele za navadnimi upniki, to tako rekoč pomeni, da izgubijo vse. Podrejena obveznica, ki jo izdajajo predvsem banke, je sicer dolžniški vrednostni papir, ki se všteva v bančni kapital. Tega bi sicer lahko vplačali lastniki, torej delničarji sami. A, kot smo videli tudi v primerih Probanke in Factor banke, lastniki tega niso počeli, tudi v preteklosti so to prepustili drugim - to je kupcem podrejenih obveznic, in to pretežno med letoma 2005 in 2009, ko ni bilo strahu pred izgubami zaradi prenehanja bank. A že takrat so podrejene obveznice predstavljale le majhen delež na obvezniškem trgu, do 400 milijonov evrov, zdaj je delež še manjši, pravi Primož Cencelj iz KD skladov. Visoke obresti, veliko tveganje Pri nas sekundarni trg, torej menjava, za podrejene obveznice skoraj ne obstaja, je pojasnil Cencelj. Kdor je papir kupil, ga je običajno držal do konca. In kupovali so ga tisti, ki so si obetali visoke donose, letos izdana podrejena obveznica Factor banke je obljubljala sedemodstotne obresti. A kar prinaša višje donose, je bolj tvegano, na to pozabljajo predvsem manjši vlagatelji. Med tistimi institucionalnimi vlagatelji, ki bodo pri podrejenih obveznicah Probanke in Factor banke utrpeli izgube, najdemo med drugim zavarovalnici Adriatic Slovenica in KD Življenje, Savo Re, Zavarovalnico Triglav, Modro zavarovalnico, Kad, Pokojninsko družbo A, Prvo osebno zavarovalnico in Skupno pokojninsko družbo. A njihovi portfelji so precej razpršeni, izgube bodo zato šteli v zneskih več sto tisoč, redki v milijonih evrov. Za časnik Finance so zatrdili, da poslujejo stabilno, pokojninske družbe bodo naložbo odpisale v breme tekočega donosa. Če ta ne bo pokrival zajamčenega, bodo razliko pokrili iz zadostnih rezervacij.", "title": "Z likvidacijo dveh bank najbolj na udaru kupci podrejenega dolga", "keywords": "Gospodarstvo", "lang": "slovenian"}
{"body": "Po slabšem prvem polletju kot lani julija in avgusta prodaja vozil v Sloveniji raste Do konca avgusta je bilo v Sloveniji registriranih 35.831 novih osebnih in 4.372 novih lahkih gospodarskih vozil, kar je več kot v enakem obdobju lani. Po prvem polletju je seštevek registracij novih osebnih in lahkih gospodarskih vozil na slovenskem trgu obtičal pod lansko ravnjo, do izenačitve pa je manjkalo le 148 registracij. Že julija je seštevek za 68 registracij preskočil lansko raven, avgusta pa se je razlika povečala na 446 registracij več v osmih mesecih leta. Boljša prodaja osebnih in lahkih gospodarskih vozil V avgustu je bilo registriranih 3.373 osebnih vozil, kar je 301 vozilo več v primerjavi z lanskim avgustom, ko je bilo registriranih 3.072 osebnih avtomobilov. Skupni letošnji seštevek registracij novih osebnih avtomobilov je tako do konca leta zlezel do seštevka 35.831, kar je 327 registracij več kot lani v enakem obdobju 35.504 registracije. Precej več je bilo v letošnjem avgustu registriranih tudi novih lahkih gospodarskih vozil. Letos se je seštevek povzpel do 471, kar je 71 LGV-jev več kot v lanskem avgustu, ko so jih registrirali le 394. Pri osebnih vozilih vodi Renault, pri lahkih gospodarskih Peugeot Po številu registracij sodeč, so na slovenskem trgu še vedno najbolj iskana osebna vozila znamke Renault, med lahkimi gospodarskimi vozili pa tista, ki nosijo Peugeotov znak. Letos je bilo namreč registriranih že 5.538 renaultov iz osebnega programa in 1.128 peugeotov iz lahkega gospodarskega programa. Med ponudniki osebnih vozil je na drugem mestu znamk Volkswagen s 5.117 registracijami, na tretjem mestu Kia z 2.617 registracijami. V prvi peterici pa sta še dokaj tesna zasledovalca Peugeot z 2.561 in Opel z 2.480 registracijami v prvih osmih mesecih leta. Naslednjih pet mest deseterice vodilnih znamk zasedajo še Škoda, Citroën, Ford, Hyundai in Fiat. Pri lahkih gospodarskih vozilih je z 832 registracijami na drugem mestu Renault, tretje mesto s 744 registracijami zaseda Volkswagen, sledita še Citroën s 418 in Fiat s 388 registracijami novih lahkih gospodarskih vozil v prvih osmih mesecih letos. Najbolj iskana modela clio in boxer Med posameznimi modeli osebnih avtomobilov so na slovenskem trgu, vsaj po statističnih podatkih sodeč, najbolj iskani modeli renault clio z 2.597 registriranimi primerki, volkswagen golf pa s 1.616 in kia ceed s 1.258. Četrto mesto najbolj iskanih modelov zaseda volkswagen polo, peto pa renault megane. Na lestvici najbolj iskanih lahkih gospodarskih vozil je glede na število registracij 835 absolutni prvak peugeot boxer, precej manj pa je bilko registriranih zasledovalcev saj se na drugem mestu nahaja renault trafic s 304 registracijami, na tretjem pa renault master z 291 registracijami. Tesno za petami sta mu z enakim rezultatom 290 registracij dva volkswagna, transporter in caddy.", "title": "Tudi avgusta boljša prodaja avtomobilov", "keywords": "Slovenski avtomobilski trg;prodaja vozil;SLO statistika", "lang": "slovenian"}
{"body": "Ljubljana - Nadzorniki Preventa Globala so se včeraj seznanili s sanacijskim programom, ki ga je pripravila nova uprava s predsednikom Robertom Krajncem na čelu. Kot je pojasnil prvi nadzornik Vladimir Bilić, so ga tudi potrdili. Kot je pojasnil Bilić, je sanacijski načrt sprejemljiv za nadzornike, hkrati pa bi se z njim lahko strinjale tudi banke. Prevent Global ima namreč za približno 60 milijonov evrov finančnih obveznosti, od katerih jih je konec lanskega leta v plačilo zapadlo že okoli 20 milijonov evrov. Če bodo banke Preventu Globalu reprogramirale zapadla posojila, bi se na ta način družba rešila insolventnega stanja. Sanacijski načrt Preventa Globala poleg reprogramiranja dolgov temelji še na dezinvestiranju poslovno nepotrebnega premoženja, spremembi poslovnega modela in dokapitalizaciji. Prevent Global bi lahko sicer tudi brez dokapitalizacije saniral obstoječe stanje. Sicer pa sanacijski načrt Preventa Globala predstavlja kombinacijo več različnih scenarijev. Tako je možno, da bi Prevent Global dobavljal izdelke za avtomobilsko industrijo izključno Preventu Devu ali pa, odvisno od dogovora, tudi drugim kupcem, ki ne konkurirajo Preventu Devu. Brez sodelovanja s Preventom Devom pa Prevent Global ne bi mogel preživeti. Ena od ključnih stvari, ki ji bo treba spremeniti pri dolgoročnem obstoju Preventa Globala, bo tudi sprememba poslovnega modela. Od lanskega leta se namreč Prevent Global ukvarja samo še z dodelavnimi posli. Kot smo še izvedeli, je Prevent Global v lanskem letu ustvaril štiri milijone evrov izgube. sebastjan.morozov@dnevnik.si", "title": "Sanacijski načrt Preventa sprejemljiv za nadzornike", "keywords": "gospodarstvo;ekonomija", "lang": "slovenian"}
{"body": "Peking, Washington - Kitajska je imela oktobra v rokah že prek 1300 milijard dolarjev ameriškega dolga, kar pomeni 1000 dolarjev na kitajskega prebivalca, je razvidno iz danes objavljenih podatkov ameriške zakladnice. Skupaj s Hongkongom je medtem v kitajski lasti že za 1440 milijard dolarjev ameriških obveznic. Največji gospodarstvi na svetu tako ohranjata odnos posojilodajalec - dolžnik, četudi je Kitajska oktobra nakazala, da bo zaradi političnih spopadov, zaradi katerih je ZDA grozila delna insolventnost, kopičenje ameriškega dolga v prihodnje zajezila. V Pekingu so sicer v zadnjih letih večkrat opozorili pred tveganji velikanskega dolga ZDA, poroča francoska tiskovna agencija AFP. Ker pa sta državi pomembni trgovinski partnerici in ker Kitajska ob tem beleži velikanski zunanjetrgovinski presežek, še naprej kupuje ameriške obveznice. Boji se namreč, da bi se sicer vrednost juana zviševala prehitro. Dolar predstavlja skoraj 40 odstotkov kitajskih deviznih rezerv. Te so konec tretjega četrtletja znašale 3660 milijard dolarjev. Drugi največji lastnik ameriškega dolga je bila z zneskom 1170 milijard dolarjev tudi oktobra Japonska.", "title": "Kitajska je lastnik prek 1300 milijard dolarjev ameriškega dolga", "keywords": "gospodarstvo;ekonomija", "lang": "slovenian"}
{"body": "Potem ko so se oglaševane cene najemnin v letu 2008 občutno dvignile, je slika na začetku leta 2009 popolnoma drugačna. Povprečna mesečna najemnina naj bi se znižala za kar 12 odstotkov je to priložnost za najemnike? Tonejo tudi najemnine v nepremičninski prepad? Podatki statističnega urada potrjujejo, da se je cena novih stanovanj v prvem četrtletju 2009 znižala za okoli 10 odstotkov. Naj spomnimo, da je bila točno pred letom dni cena novozgrajenih stanovanj v povprečju višja za približno 12 odstotkov. Prav zato pred padajočimi cenami nepremičnin veliko prodajalcev išče začasno zatočišče pri oddajanju nepremičnin v najem. V primerjavi z lanskim letom naj bi se letos na trgu znašlo trikrat več najemniških stanovanj, presenetljivo pa se po podatkih nepremičninskih agencij število najemnikov ne veča, zaradi česar so nekateri najemodajalci prisiljeni spuščati višino najemnine. S klikom na Cekin boste izvedeli, za koliko so padle najemnine in kateri so bili razlogi za njihov padec. Kaj lahko pričakujemo v prihodnje? Je sedaj dober čas, da najemnik pride do ugodnejše najemnine? Kliknite tukaj!", "title": "Najprej strm padec nepremičnin, sedaj še najemnin?", "keywords": "najemnina;najemnine;nepremičnine;nepremicnine;nepremičninski;stanovanjski sklad;hiše;stanovanja;hiša;poslovni prostori;garaže;parcele;zemljišča;oglasi;prodaja;nakup;najem;oddaja;zazidljiva;zemljiška;knjiga;ljubljana;slovenia", "lang": "slovenian"}
{"body": "Osnutek konzorcijske pogodbe pripravljen Po prvem poskusu prodaje, ki je zaradi številnih nasprotovanj propadel, se tokrat v skupno prodajo Mercatorja postopoma podaja konzorcij. S skupnim nastopom želi iztržiti višjo ceno. Po neuradnih informacijah, ki jih je pridobila Slovenska tiskovna agencija STA, se skupne prodaje večinskega deleža največjega slovenskega trgovca vnovič lotevajo isti akterji, ki jim v začetku leta zaradi številnih nasprotovanj Mercatorja ni uspelo prodati hrvaškemu Agrokorju. Poleg družb iz skupine Pivovarne Laško, ki imajo skupaj v lasti 23,34-odstotni delež Mercatorja, naj bi tako k skupni prodaji pristopile še NLB, Banka Celje, Abanka Vipa, Banka Koper, Gorenjska banka, Hypo Alpe-Adria bank, NKBM ter sklad NFD 1 in NFD Holding. V Laškem potrdili željo po prodaji Da si Pivovarna Laško želi vnovičnega oblikovanja konzorcija prodajalcev Mercatorja, je že po zadnji seji nadzornega sveta Pivovarne Laško zatrdil njegov predsednik Vladimir Malenković. Takrat je dejal, da so se nadzorniki Laškega do osnutka konzorcijske pogodbe tudi opredelili in upravi družbe podali določena priporočila. NLB in Abanka molčita Odgovori bank glede oblikovanja prodajnega konzorcija za Mercator so skopi. V NLB-ju, ki je 11-odstotna lastnica Mercatorja, o tem molčijo, v Abanki poudarjajo, da v skladu s poslovno politiko namer glede nakupov oziroma prodaje lastniških naložb ne komentirajo. Hypo bi iskal strateškega partnerja Hypo Alpe Adria si kot eden izmed upnikov Mercatorja prizadevajo, da se za družbo najde strateški partner. Banka posledično podpira vse predloge, ki bodo največjega slovenskega trgovca in hkrati eno največjih in najuspešnejših trgovskih verig popeljale v stabilno in dolgoročno prihodnost. Podrobnosti posameznih odločitev in procesov zaradi zaščite interesov vseh vpletenih strani ne moremo komentirati, so še navedli v banki. UniCredit Banka Slovenija skrbno preučujejo vse poslovne priložnosti, so glede oblikovanja konzorcija povedali v banki, kjer, kot pravijo, poslujejo v skladu z vsemi pravnimi normami in dobro poslovno prakso, dodatnih informacij o obstoječih oz. potencialnih poslih pa zaradi varstva poslovnih interesov ne morejo razkrivati. Gorenjska banka bi prodajala V Gorenjski banki so povedali, da so še vedno zainteresirani prodati svoj delež v Mercatorju, pri čemer menijo, da bi bila prodaja prek konzorcija lastnikov, zainteresiranih za prodajo, uspešnejša. Lansko poletje prvi poskus prodaje Lastniki Mercatorja so v zadnjih letih že večkrat skušali prodati svoje deleže v trgovski družbi. Resneje se je Mercator znova začelo prodajati lansko poletje, ko so se za skupno prodajo odločili Pivovarna Laško, banke in NFD. Agrokor ponujal 221 evrov Potem ko se konzorciju prodajalcev, predvsem zaradi številnih nasprotovanj tako iz vrst politike kot družbe, z Agrokorjem ni uspelo dogovoriti ničesar, so Hrvati 7. februarja letos umaknili ponudbo za odkup 52,10-odstotnega deleža Mercatorja, v kateri so za delnico ponujali 221 evrov. V Agrokorju so namreč menili, da bi proces prodaje lahko trajal še zelo dolgo, pri čemer možnost uresničitve transakcije pod zadovoljivimi pogoji ni zagotovljena. Po poročanju nekaterih hrvaških medijev naj bi sicer že pred nekaj meseci v Agrokorju stekle priprave na prevzem Mercatorja in prevzemna ponudba bi lahko bila objavljena v septembru. Toda Hrvati zdaj najverjetneje čakajo tudi na nadaljnje korake lastnikov Mercatorja. Prav vsi namreč krvavo potrebujejo sveža sredstva in si želijo naložbo v Mercator čimprej prodati. Delnica Mercatorja trenutno okoli 120 evrov Je pa seveda vprašanje, koliko bodo lastniki Mercatorja iztržili za delnico. Agrokor vsekakor ne bo več ponudil 221 evrov, a hrvaški mediji navajajo, da bo ponujena cene vseeno vsaj za 50 evrov višja od cene, ki jo Mercator dosega na borzi. Te dni se delnica Mercatorja giblje okoli 120 evrov.", "title": "Mercator bo znova na prodaj", "keywords": "Gospodarstvo", "lang": "slovenian"}
{"body": "Na rešetu tudi razrešitev Borisa Popoviča Okrožno tožilstvo v Kopru je pred dnevi od koprskih policistov prejelo ovadbo zoper štiri vodilne osebe v Luki Koper. Na sodišče je že prispela tudi zahteva za preiskavo. Ovadeni naj bi bili zdaj že krivdno razrešena predsednik uprave Luke Koper Robert Časar in član uprave Aldo Babič ter še aktualna člana uprave Marjan Babič in Boris Marzi, poroča časnik Dnevnik. Vsi štirje osumljeni zlorabe položaja Vsi štirje so osumljeni zlorabe položaja. Policisti so namreč ugotovili, da je uprava družbe brez soglasja nadzornega sveta nameravala za 1,3 milijona evrov dokapitalizirati družbo Trade Trans Terminal, ki ima sedež pri romusnki družbi Rail Port Arad. Preberite še - Popoviču štete ure? Članica nadzornega sveta Olga Franca je dejala, da je bila presenečena, ko je izvedla za dokapitalizacijo, saj ni bila v načrtu za letošnje leto. Dodala je tudi, da bi jo, če bi uprava ustrezno obvestila nadzorni svet, podprla. Ob tem je zanikala, da je bil to razlog, da so nadzorniki na seji, ki so jo sklicali mimo prvega nadzornika Borisa Popoviča, krivdno razrešili Časarja in Babiča in na mesto prvega moža uprave imenovali Gregorja Veselka.", "title": "Štiri kazenske ovadbe v Luki Koper", "keywords": "Gospodarstvo", "lang": "slovenian"}
{"body": "Krčenje izvoza, krčenje investicij Revizorska hiša Ernst&Young v najnovejšem poročilu ugotavlja, da bo recesija v Sloveniji še globlja in daljša od dozdajšnjih napovedi, a da bo državi verjetno uspelo brez zunanje pomoči. V junijskem poročilu Ernst&Young napoveduje 4,9 odstotno krčenje gospodarstva letos, naslednje leto pa 2,9-odstotno. Rast naj bi dosegli šele leta 2015, znašala pa bi 1,1 odstotka. Krčenje investicij Poleg investicij, ki naj bi letos upadle za 11,1 odstotka in prihodnje leto za 5,5 odstotka, se bo precej skrčila tudi zasebna potrošnja - letos za 6,7 odstotka in leta 2014 za 2,5 odstotka, je razvidno iz poročila, ki ga je Ernst&Young pripravil skupaj z Oxford Economics. Krčenje izvoza V omenjeni revizorski hiši so zelo pesimistični tudi do gibanja slovenskega izvoza, ki je že nekaj časa glavni motor gospodarstva. Tako naj bi se po njihovi oceni izvoz letos skrčil za 2,5 odstotka in za nadaljnjih 1,7 odstotka v letu 2014. Kriza območja z evrom po njihovem mnenju pomeni, da bo izvoz dosegel trajnostno rast šele v letu 2016, čeprav se srednjeročni načrt varčevalnih ukrepov zanaša na izboljšanje trgovinske bilance za oživitev naložb in ponovne rasti. Povečala se bo brezposelnost Poslabšale naj bi se tudi razmere na trgu dela za letos tako napovedujejo 13,9-odstotno brezposelnost, ki naj bi se leto pozneje povzpela na 14 odstotkov. Skoraj 10-odstotni primanjkljaj Proračunski primanjkljaj naj bi se letos povečal na 9,6 odstotka kosmatega domačega proizvoda BDP, prihodnje leto pa naj bi se po ocenah zmanjšal na 4,4 odstotka BDP-ja. Javni dolg naj bi letos znašal 70,4 odstotka BDP-ja, prihodnje leto naj bi se povzpel na 75,4 odstotka BDP-ja. Izboljšanje na tekočem računu V Ernst&Youngu so medtem nekoliko bolj optimistični o stanju na tekočem računu plačilne bilance. Presežek naj bi tako letos znašal 3,9 odstotka BDP-ja, leta 2014 pa 2,1 odstotka BDP-ja. Letošnje dodatno povečanje presežka na tekočem računu je kazalnik krize v domačem povpraševanju, ne pa okrevanja zaradi močnejšega izvoza, so pojasnili. E&Y Sloveniji bo uspelo brez pomoči Po paketu pomoči za Ciper so se vlagatelji bali, da bo Slovenija naslednja država iz območja evra, ki bo potrebovala finančno pomoč za stabilizacijo njenega bančnega sektorja. Vendar pa v Ernst&Youngu menijo, da bo Sloveniji najverjetneje uspelo prebroditi krizo brez finančne injekcije EU-ja. Ob tem navajajo, da to nakazujeta tudi aprila uspešno izvedena dražba zakladnih menic v vrednosti 1,1 milijarde evrov in majska izdaja obveznic v vrednosti 3,5 milijarde evrov. Visoka negativna tveganja Vendar pa negativna tveganja ostajajo dokaj visoka, saj je nadaljnji dostop do trga odvisen od sposobnosti vlade, da ohranja zaupanje vlagateljev z izvajanjem načrta za učinkovito prestrukturiranje finančnega sektorja, so poudarili in dodali, da je trg zaskrbljen predvsem zaradi težav slovenskega bančnega sektorja in verjetnega vpliva teh težav na javne finance in širše gospodarstvo. Daljša tudi evropska recesija Ernst&Young pričakuje, da bo denarna politika v območju evra še naprej delovala spodbujevalno, javnofinančna politika pa bo manj omejevalna. Vendar pa bosta šibko globalno gospodarstvo in skokovito naraščanje brezposelnosti učinke teh ukrepov najverjetneje izničila, zato pričakujejo, da bo recesija v območju z evrom trajala dlje, kot je bilo sprva predvideno. Tako naj bi se BDP v območju evra letos skrčil za 0,6 odstotka, prihodnje leto sledi počasno okrevanje - BDP naj bi se povečal za nekoliko manj kot odstotek.", "title": "Slovenski BDP bo upadel za skoraj 5 odstotkov, napoveduje Ernst&Young", "keywords": "Gospodarstvo", "lang": "slovenian"}
{"body": "Uprava Gorenja in oba sindikata podpisali sporazum o stavkovnih zahtevah Uprava Gorenja in oba sindikata so podpisali sporazum, s katerim sta sindikata dosegla izplačilo nadur in vključitev posebnih dodatkov v osnovne plače. Napovedane stavke v Gorenju tako ne bo. Poleg tega so se v današnjem sporazumu tudi dogovorili za začetek pogajanj o spremembi podjetniške kolektivne pogodbe. Ostaja namreč še nerešena težava iz leta 2009, ko so v Gorenju tudi stavkali in dosegli dvig minimalne plače na 600 evrov, plačna nesorazmerja pa so ostala. V stavki, ki je potekala 12. decembra lani, so zaposleni v Gorenju - stavkali so predvsem tisti iz proizvodnje - najprej dosegli višjo božičnico, sprva 150 evrov, a jo je ob stavki predsednik uprave Franjo Bobinac zvišal na 300 evrov. Uprava in sindikat sta se s podpisom sporazuma zavezala k nadaljnjemu zagotavljanju socialnega miru in neprekinjenega poteka delovnih procesov v Gorenju. Zadnje je namreč ključno za izpolnjevanje obveznosti Gorenja do poslovnih partnerjev in nemoteno poslovanje ter s tem za ohranitev delovnih mest, so v Gorenju zapisali v izjavi za javnost. Že decembra pa je uprava ponovno pisno zagotovila, da odpuščanja delavcev zaradi napovedane selitve proizvodnje v Srbijo ne bo. V Velenju je ta hip okoli 4500 zaposlenih. Ivan Vidakovič, predsednik sindikata SKEI GA GORENJE, pa dodaja Zadovoljni smo, dosegli smo cilje razen zadnjega, ko je rok do 30. 6., da uredimo plačna razmerja, želimo izpolniti dano obljubo svojim članom. Kar se tiče nadur, bodo sproti izplačane in so že v fazi izplačil od 1. januarja dalje. Posebni dodatki so tudi že vračunani v osebno plačo. Sicer sporazum ni zvezal rok sindikatu, to pomeni, da če bo splošna stavka SKEIA 23. januarja, se je člani lahko udeležijo, ne da bi ogrožali doseženi sporazum v Gorenju.", "title": "Napovedane stavke v Gorenju ne bo", "keywords": "Gospodarstvo;MMC priporoča", "lang": "slovenian"}
{"body": "New York/Tokio - Borza v Tokiu se je na novice iz ZDA o reševalni akciji države za dve hipotekarni banki odzvala z močnim zvišanjem tečajev delnic. Indeks Nikkei, ki ga izračunavajo na osnovi vrednosti 225 najpomembnejših delnic, je poskočil za krepkih 412,23 točke oz. 3,38 odstotka in današnje trgovanje končal pri vrednosti 12.624,46 točke. Ameriška vlada je v nedeljo sporočila, da prevzema nadzor nad hipotekarnima bankama Fannie Mae in Freddie Mac, ki ju je kriza na nepremičninskem trgu pahnila na rob propada. S tem naj bi se izognili krizi ameriškega finančnega trga, poroča nemška tiskovna agencija dpa. Japonski finančni minister Bunmei Ibuki je načrt ameriške vlade pozdravil. To utegne pripomoči k umiritvi ameriškega finančnega trga in s tem pozitivno vplivati na svetovno gospodarstvo, je dejal Ibuki. Na borzi v Tokiu so se danes podražili predvsem vrednostni papirji bank in sektorja vrednostnih papirjev. Pocenile so se le delnice elektro in plinskih podjetij, proizvajalcev papirja in kartona ter letalskih prevoznikov. Vlagatelji na borzi v Tokiu so po besedah borznih posrednikov pozorno spremljali usodo ameriških hipotekarnih bank Fannie Mae in Freddie Mac, saj imajo japonske banke visoke zaloge vrednostnih papirjev, ki sta jih izdali obe finančni ustanovi. Na borzi na Wall Streetu se je industrijski indeks Dow Jones prejšnji teden znižal za 2,80 odstotka na 11.220,96 točke, tehnološki indeks Nasdaq pa za 4,70 odstotka na 2255,88 točke.", "title": "Reševanje ameriških hipotekarnih bank spodbudilo rast japonskega Nikkeia", "keywords": "gospodarstvo;ekonomija", "lang": "slovenian"}
{"body": "Poslanec SDS Andrej Vizjak zaradi zakasnitev pri gradnji spodnjesavskih hidroelektrarn predlaga kazenske ovadbe. Po njegovem je skrajno nerazumljivo in neodgovorno, da se zapleta pri izgradnji HE Krško. Andrej Vizjak Za izvedbo infrastrukturnih del za HE Krško je ministrstvo za okolje krški Infri minuli teden odobrilo zadolževanje v višini 10 milijonov evrov, drugače pa projekt verige spodnjesavskih elektrarn zadnji leti stoji, menijo člani odbora za njeno izgradnjo. Ob tem je poslanec SDS Andrej Vizjak za krivce predlagal kazensko odgovornost. Kot je Vizjak povedal, so v mandatu zadnje vlade priča neverjetno lahkotnemu igračkanju s slovensko energetiko, politične menjave vodilnih v energetiki pa nadaljevanju začetih in pomembnih energetskih projektov, kamor uvršča izgradnjo verige spodnjesavskih hidroelektrarne, niso v prid, meni Vizjak. Po njegovem je skrajno nerazumljivo in neodgovorno, da se zapleta pri izgradnji HE Krško, katere energetski del bo dokončan prihodnje leto, infrastrukturni z akumulacijskim jezerom pa v najboljšem primeru v poldrugem letu ali dveh letih po končanem energetskem delu. Nastala bo gospodarska škoda, ki bo mesečno znašala približno pol milijona evrov, zaradi večmilijonske škode, ki bo nastala zaradi nedelovanje HE Krško pa bi moral nekdo tudi kazensko odgovarjati, je poudaril. Dodal je, da se zaradi bojkota odgovornih tudi projekta HE Brežice in HE Mokrice ne premakneta z mesta. Njegovemu mnenju podobni so bili tudi sklepi odbora. Ta je vse vpletene v izgradnjo verige pozval k ukrepanju in izpolnitvi s koncesijskim zakonom predvidenih obvez, hkrati pa bo odbor o škodi, ki bo nastala zaradi neupoštevanja večkrat potrjenih rokov, obvestil vlado, premierja Boruta Pahorja in odgovorne. Foto Reuters Zatika se pri gradnji HE Krško Kot so na današnji seji odbora v Sevnici povedali njegovi predstavniki, se po njihovem mnenju trenutno najbolj zatika pri gradnji HE Krško, ki bi morala po prvotnih načrtih leta 2012 začeti s poskusnim obratovanjem, po besedah direktorja družbe Hidroelektrarne na spodnji Savi Hess Bogdana Barbiča pa bo njen energetski del prihodnje leto končan. Trenutno gradijo prizidek za turbinsko zgradbo, hkrati pa potekajo pripravljalna dela za izgradnjo petega prelivnega polja in poglabljanje rečnega korita. Vso elektro opremo imajo v skladišču, izdelava turbinske in hidromehanske opreme je v zaključni fazi, z montažo opreme pa bodo začeli prihodnje leto, je pojasnil. Po njegovi oceni bi moral biti akumulacijski bazen, da bi HE Krško lahko začela poizkusno obratovati, končan in napolnjen najpozneje do prihodnjega septembra. Pogodbe, ki bi omogočala njegovo izgradnjo, pa še vedno niso podpisali, je povzel. Zaplet je pojasnil direktor Infre Vojko Sotošek, ki je dejal, da so na osnovi v maju ponovljenega razpisa za izgradnjo infrastrukture He Krško kot najbolj ugodnega izvajalca izbrali novomeški CGP, njihovi izbiri pa je sledilo več pritožb, zaradi katerih so kot najugodnejšega drugič izbrali SCT Asfalting, tej odločitvi pa je nedavno sledila vnovična revizija. Postopek je v teku, Sotošek pa računa, da ga bo mogoče izpeljati do konca leta. Glede na te zaplete in vse dosedanje zakasnitve pri gradnji omenjene krške infrastrukture še predvideva, da bo projekt končan vsaj dve leti po zaključku gradnje energetskega dela HE Krško, je še povedal.", "title": "Vizjak predlaga kazenske ovadbe", "keywords": "he;krško;elektrarna;andrej;vizjak;ovadba", "lang": "slovenian"}
{"body": "Ta teden izjemna rast Zvon ena holdinga Dobra novica za lastnike Zvon ena holdinga ta teden je tečaj zrasel za 334 odstotkov. Slaba novica cena je še vedno 55 odstotkov nižja kot na začetku leta. Strah, do bodo finančne družbe druga za drugo propadle, letos uničuje premoženje tistih, ki so zaupali holdingom. Toda Zvon ena holding je s poplačilom dolga Dravskim elektrarnam Maribor dokazal, da vse le ni tako črno, in njegov enotni tečaj je ta teden porasel z 0,288 na 1,25 evra. V prvi kotaciji so v petek največ, skoraj odstotek, pridobile delnice Krke in Petrola. Promet je bil zelo nizek. Največ, slabih 600 tisoč evrov, ga je bilo s Krkinimi delnicami, s katerimi je bil zadnji posel sklenjen pri 70,69 evra. Indeks SBI TOP je še tretjič zapored pridobil skoraj pol odstotka in teden končal pri 977 točkah, kar pomeni 0,2-odstotni tedenski pribitek. Tečaji delnic v prvi kotaciji KRKA +0,80 % 70,75 EUR MERCATOR +0,35 % 164,57 PETROL +0,88 % 305,70 TELEKOM -0,97 % 125,02 GORENJE -0,07 % 14,47 NOVA KBM +0,67 % 12,09 LUKA KOPER -0,04 % 22,42 INTEREUROPA +0,71 % 4,19 Nov spodbuden podatek iz ZDA Marčevska prodaja na drobno je v ZDA z 1,3-odstotno rastjo pozitivno presenetila. Ker je potrošnik bistveni del gospodarske rasti, je s tem zgodba o okrevanju dobila novo potrditev. Hkrati so številna trgovska podjetja poročala o izjemnem v povprečju 9,1-odstotnem porastu prodaja v primerjavi z lanskim marcem, ko je bil pesimizem potrošnikov na vrhuncu. Indeks Dow Jones 10.927 točk se je zvišal za 0,27 odstotka in nadoknadil del sredine izgube. Slabše je bilo s prodajo na drobno v evroobmočju. Februarja je padla bolj od pričakovanj, kar kaže na šibko domače povpraševanje. Evroobresti pričakovano nespremenjene Evropske borze so v četrtek zdrsnile za skoraj odstotek, merjeno z indeksom FTSEurofirst 300 1.088 točk. To je bil celo največji padec v zadnjih šestih tednih, kar dokazuje, kako je bil zlasti marec spodbuden mesec na delniških trgih. Evropska centralna banka je ključno obrestno mero pričakovano pustila pri enem odstotku, Jean Claude Trichet pa je dodal tudi nekaj spodbudnih komentarjev o grški krizi v smislu, da se ne boji bankrota. Atenska vlada je sicer precej neuspešna pri pomirjanju finančnih trgov. V četrtek je že tretji dan zapored zahtevani donos na grško državno obveznico dosegel rekordno vrednost, odkar je Grčija uvedla evro. Nov rekord zlata v evrih V petek so se razmere zaradi Trichetovih ocen, da grški bankrot ni verjeten, umirile in tudi evro je prenehal izgubljati, tako da je treba za evro odšteti 1,34 dolarja. Zlato je zadnje dni spet pridobilo status varnega pribežališča, cena pa je porasla nad 1.150 dolarjev, kar je največ v zadnjih treh mesecih. Preračunano v evre to pomeni več kot 860 evrov, to pa je nov rekord. Cena lahke nafte je bila sredi dneva nekaj manj kot 86 dolarjev. Vodilne evropske borze so bile za okrog odstotek v plusu, frankfurtski indeks volatilnosti, znan tudi kot indeks strahu, pa je padel za več kot pet odstotkov. Pred dvodnevnim počitkom so torej borzniki spet pripravljeni precej tvegati.", "title": "Trichet ne verjame v grški bankrot", "keywords": "Gospodarstvo", "lang": "slovenian"}
{"body": "Berlin - Nemška hipotekarna banka Hypo Real Estate se je odločila za uporabo nemške sheme za pomoč finančnemu sektorju v času svetovne finančne krize. Zaprosila je za 15 milijard evrov visoko kreditno linijo, poleg tega pa je nakazala tudi možnost, da bo zaprosila še za kapitalsko injekcijo. Hypo Real Estate je šele druga nemška finančna ustanova, ki je zaprosila za sredstva iz 500 milijard evrov vredne nemške sheme za reševanje finančnega sektorja. Prva je bila banka BayernLB, ki je zaprosila za 5,4 milijarde evrov pomoči. Nemška vlada in domače finančne ustanove so se že v začetku oktobra, kot je znano, v zadnjem trenutku dogovorile o rešitvi za Hypo Real Estate, ki jo je finančna kriza spravila v hude težave. Takrat so HRE namenili 50 milijard evrov pomoči.", "title": "Nemška banka Hypo Real Estate je zaprosila za sredstva iz reševalnega sklada", "keywords": "gospodarstvo;ekonomija", "lang": "slovenian"}
{"body": "Ljubljana - Tečaji na Ljubljanski borzi so že četrti zaporedni dan pridobili na vrednosti, osrednji indeks Ljubljanske borze SBI 20 pa se je v prve pol ure trgovanja zvišal za 0,75 odstotka na 4212,5 indeksne točke. Na vrednosti je pridobila večina pomembnejših delnic z izjemo Mercatorja in Istrabenza, ki sta izgubila 1,3 oziroma 0,6 odstotka borzne vrednosti. Najvišjo in sicer kar 2,9-odstotno rast je zabeležila delnica Pivovarne Laško, ki je trenutno vredna 42,6 evra za delnico. Visoko 2,8-odstotno rast je zabeležila tudi delnica Pozavarovalnice Save, ki je včeraj razkrila poslovanje v prvih devetih mesecih letošnjega leta. Kljub visoki rasti premij se je Pozavarovalnica Sava soočala z kar 41,5-odstotnim padcem čistega dobička, kar je deloma posledica odpisa tri milijone evrov obveznic Lehman Brothers, oblikovanja za 3,3 milijone evrov škodnih rezervacij in visoke rasti škod. Tudi delnica Nove KBM je pridobila na vrednosti in je tako vredna 12,4 evra za delnico, medtem ko se je vrednost delnice Gorenja zvišala za 2,3, Telekoma Slovenije pa za 1,3 odstotka. Največ prometa je bilo v prve pol ure trgovanja sklenjenega z delnico Krke, ki se je zvišala za 0,05 odstotka na 55,1 evra za delnico.", "title": "Rast na Ljubljanski borzi se nadaljuje, SBI 20 pridobil še odstotek", "keywords": "gospodarstvo;ekonomija", "lang": "slovenian"}
{"body": "Ljubljana - Na Ljubljanski borzi je indeks blue chipov SBI TOP današnje trgovanje končal pri vrednosti 695,29 točke, kar je 20,36 točke oz. 2,84 odstotka manj kot ob začetku trgovanja. Nižje so trgovanje zaključile prav vse delnice v indeksu, najbolj pa so se pocenile delnice Telekoma Slovenije, ki so izgubile 5,47 odstotka vrednosti. Daleč največ prometa so vlagatelji ustvarili z delnicami Krke (skoraj 2,9 milijona evrov), ki so se pocenile za 2,10 odstotka na 58,25 evra. Skupaj so vlagatelji danes sicer ustvarili za 4,02 milijona evrov prometa. Druge najbolj prometne so bile delnice Telekoma Slovenije, ki so ob skoraj 469.000 evrih prometa in omenjenem 5,47-odstotnem padcu zaključile pri 69 evrih. Delnice Mercatorja so ob dobrih 241.00 evrih prometa izgubile 2,67 odstotka in pristale pri 155 evrih, delnice Petrola pa so bile pri dobrih 124.000 evrih prometa ob 2,62 odstotka vrednosti in so dan zaključile pri 204,5 evra. Delnice Gorenja so danes izgubile 1,97 odstotka vrednosti in ob 26.550 evrih prometa dan končale na ravni 7,45 evra, delnice Nove Kreditne banke Maribor (NKBM) pa so se pocenile za 1,45 odstotka na 5,86 evra (15.310 evrov). Delnice obeh družb so že v petek izgubile 5,45 oz. pet odstotkov vrednosti. Drugi dve delnici v prvi kotaciji sta prav tako občutno izgubili na vrednosti. Delnice Intereurope so se ob prometu dobrih 1000 evrov pocenile za 2,70 odstotka na 1,8 evra, delnice Luke Koper pa ob 29.300 evrih prometa za 4,17 odstotka na 11,50 evra. V standardni kotaciji je bilo nekoliko več poslov le z delnicami Aerodroma Ljubljana in Zavarovalnice Triglav. Prve so se pocenile za 3,78 odstotka na 15 evrov, druge pa za 0,38 odstotka na 13,15 evra. Vse o odzivih trgov na znižanje kreditne ocene ZDA za vas spremljamo tukaj. OBJAVE NEKATERIH BORZNIH DRUŽB Član uprave Save Miha Resman je kupil 129 navadnih rednih delnic Save (5168,16 evra), kar predstavlja 0,006-odstotni delež delnic z glasovalnimi pravicami. Resman pred opravljenim nakupom ni bil lastnik omenjenih delnic. KS Naložbe je sporočila, da je v prospektu za odkup delnic družbe Pivovarne Laško s 4. avgusta nepravilno navedeno, da Alta Invest \"izdajatelju svetuje pri prevzemni podnubi izdaji obveznic\". Svetuje jim namreč družba Poteza podjetniške finance.", "title": "Ljubljanska borza: SBI TOP ob skoraj tri odstotke", "keywords": "gospodarstvo;ekonomija", "lang": "slovenian"}
{"body": "Beograd - Približno 100 od 220 delavcev Topola Livarne, ta je v lasti slovenskega Livarja, že tretji dan stavka. Delavci zahtevajo, da jim uprava podjetja takoj nakaže plače za marec in april, družba pa jim je dolžna tudi plače za maj, junij in julij. Delavci tudi zahtevajo plačilo prispevkov za zdravstveno in pokojninsko zavarovanje za 12 zadnjih mesecev. Kot poroča srbska tiskovna agencija Tanjug, bodo delavci s stavko nadaljevali do izpolnitve zahtev. Danes so se delavci sestali z direktorjem družbe Brankom Grumićem, vendar se niso uspeli dogovoriti o prekinitvi stavke. Kot je dejal Grumić, družba nima denarja, delavce pa je obtožil, da so za slabo poslovanje krivi sami, ker so letos izdelali le 700 ton ulitkov, kar so včasih naredili v enem mesecu. Večinski, 70-odstotni lastnik v livarni v Topoli je pred štirimi leti postala družba Livar iz Ivančne Gorice, ki pa naj bi bila, prav tako kot njena hčerinska družba v Topoli, zaradi krize precej prizadeta. V javnosti se je pred meseci celo omenjalo, da naj bi obe družbi šli v stečaj. Za komentar v Livarju, ki ga vodi nekdanji prvi mož Elana Uroš Korže, trenutno ni nihče dosegljiv, saj so zaposleni do konca meseca na kolektivnem dopustu.", "title": "Delavci Livarne v Topoli stavkajo zaradi neizplačanih plač", "keywords": "gospodarstvo;ekonomija", "lang": "slovenian"}
{"body": "Ljubljana - Na Ljubljanski borzi je indeks blue chipov SBI TOP današnje trgovanje končal pri vrednosti 595,25 točke, kar je 4,44 točke oz. 0,74 odstotka manj kot v torek. Najbolj so se pocenile delnice Zavarovalnice Triglav in Petrola, in sicer za več kot dva odstotka. Borzni posredniki so danes opravili za 742.760 evrov poslov. Največ zanimanja so pokazali za delnice Krke, s katerimi so sklenili za 592.990 evrov poslov. Danes so jo najslabše odnesle delnice Zavarovalnice Triglav (20.950 evrov), katerih zaključni tečaj se je znižal za 2,64 odstotka na 14 evrov, in delnice Petrola (2910 evrov), katerih zaključni tečaj je zdrsnil za 2,18 odstotka na 192,50 evra. Več kot odstotek so med blue chipi izgubile tudi delnice Gorenja (4590 evrov). Njihov tečaj je šel navzdol za 1,33 odstotka in se oblikoval pri 5,20 evra. Pocenile so se še delnice Krke. Ob 0,55-odstotnem padcu so sklenile pri 47,29 evra. To je druga najnižja vrednost tečaja teh delnic v zadnjem letu dni. Na drugi strani so se v indeksu podražile delnice Telekoma Slovenije (46.270 evrov), ki so pridobile 1,39 odstotka in se oblikovale pri 73 evrih. Tečaj delnic NKBM (5600 evrov) se glede na torek ni spremenil in je ostal pri 3,25 evra. Z delnicami Mercatorja danes ni bilo prometa, tako da so še vedno pri 130 evrih. Z delnicami Krke in NKBM na Varšavski borzi danes še ni bilo prometa. Preostale delnice v prvi kotaciji Ljubljanske borze so medtem sklenile neenotno. Delnice Luke Koper so sledile trendu padcev (4440 evrov, -0,30 odstotka na deset evrov), delnice Pozavarovalnice Sava pa so se podražile (5130 evrov, +1,79 odstotka na 5,70 evra). Z delnicami Intereurope danes ni bilo prometa, tako da je njihov tečaj ostal pri 0,45 evra. V standardni kotaciji je bilo največ povpraševanja po delnicah Žita, s katerimi je bilo za 660 evrov prometa. Tečaj teh delnic se je pri tem okrepil za 0,43 odstotka na 72,51 evra. Največjo rast so v tej kotaciji zabeležile delnice Pivovarne Laško (2980 evrov, +3,66 odstotka na 8,50 evra). S padcem ni sklenila nobena delnica v tej kotaciji. OBJAVE NEKATERIH BORZNIH DRUŽB Slovenska odškodninska družba (Sod) je na spletnih straneh Ljubljanske borze objavila odločbo Agencije za trg vrednostnih papirjev, na podlagi katere je družbam Sod, Zavarovalnica Triglav, Nova kreditna banka Maribor, Aerodrom Ljubljana in Poštna banka Slovenije prepovedano uresničevati glasovalne pravice iz delnic pozavarovalnice, dokler ne dajo prevzemne ponudbe zanjo ali odtujijo delnice, tako da ne bodo več dosegale prevzemnega praga. Iz kemične tovarne Melamin so sporočili, da so prejeli obvestilo o spremembi pomembnih deležev in sicer, da je finančna družba M1 pridobila 5051 njihovih delnic in s tem povečala svoj delež na 26.691 delnic, kar predstavlja 5,93 odstotka vseh izdanih delnic družbe Melamin. Ljubljanska borza je danes v vstopni kotaciji začasno zaustavila trgovanje z delnicami Mercate. Kot razlog za to je navedla odstopanje tečaja od referenčnega tečaja 1 za več kot 30 odstotkov.", "title": "Ljubljanska borza: SBI TOP navzdol", "keywords": "gospodarstvo;ekonomija", "lang": "slovenian"}
{"body": "ECB začasno ne bo sprejemal grških obveznic Po nekaj spodbudnih dneh je v petek finančne trge vznemirila rast donosnosti španske desetletne obveznice na rekordnih 7,32 odstotka. Sestanek finančnih ministrov držav evra, ki so se dogovorili o zadnjih podrobnostih prvega dela pomoči španskim bankam v vrednosti 30 milijard evrov, ni pomiril trgov. Na dan, ko so potekali protesti proti varčevalnim ukrepom vlade, Valencia pa je s celotno regijo zaprosila Madrid za pomoč, so delnice v Madridu padle, kot že dve leti ne. Indeks Ibex je izgubil 5,82 odstotka, največ po maju 2010. Močno so padle tudi španske obveznice, posledično pa se je njihov donos zvišal na zgodovinsko visoko raven. Evro je v primerjavi z avstralskim, kanadskim in novozelandskim dolarjem dosegel rekordno nizko vrednost. Nemčija zavrača idejo o skupnih obveznicah Za rešitev evropske valute bo očitno treba vložiti še precej več napora. Ena izmed rešitev bi lahko bila uvedba evrskih obveznic, čemur pa močno nasprotuje Nemčija. Finančni minister Wolfgang Schäuble je za revijo Der Spiegel povedal, da ideja ni uresničljiva, dokler ne bo fiskalne unije. Kdor ima priložnost, da denar zapravlja na račun drugega, bo to tudi počel, je povedal. Schäublu se zdi idealno, da bi imela Evropa finančnega ministra, ki bi imel številne pristojnosti in bi lahko tudi preprečil previsoko zadolževanje v posamezni državi. ECB začasno ne bo sprejemal grških obveznic Seveda v petek za izgube niso bila imuna niti preostala evropska finančna središča, za dodatno mero negotovosti pa je poskrbela Evropska centralna banka, ki začasno v operacijah refinanciranja bank za zavarovanje ne bo sprejemala grških državnih obveznic. V Milanu je osrednji delniški indeks izgubil več kot štiri odstotke, v Parizu in Frankfurtu okrog dva odstotka. Vseevropski delniški indeks FTSEurofirtst 300 je na tedenski ravni vseeno sedmič zapored pridobival od ponedeljka do petka je pridobil 0,6 odstotka, kar se ni zgodilo že sedem let. Dow Jones12.822 točk Nasdaq2.925 DAX30 Frankfurt 6.630 FTSEurofirst 3001.048 Nikkei Tokio8.669 10-letne am. obvezn.donos 1,46 % EUR/USD1,2158 USD/JPY78,45 EUR/CHF1,2009 Nafta brent106,70 USD Zlato1.584 USD Euribor, 6-mesečni0,735 % Apple bo v torek objavil poslovne rezultate Na Wall Streetu je bilo pretekli teden zaradi spodbudnih objav četrtletnih poslovnih rezultatov opaziti dobro razpoloženje, ki pa so ga v petek skalile težave Španije. Dow Jones je na tedenski ravni kljub petkovemu enoodstotnemu padcu pridobil. Zlasti tehnološka podjetja so se izkazala s svežimi četrtletnimi bilancami, prihodnji teden pa bodo vlagatelji z zanimanjem čakali še na rezultate Appla in Facebooka. Applove delnice so letos pridobile 50 odstotkov, vendar so po aprilskem rekordu 644 dolarjev nekoliko nazadovale. Facebook je bil maja v javni prodaji vreden 38 dolarjev, zdaj je skoraj 10 dolarjev nižje. Nafta v petek končno navzdol Varno zatočišče so vlagatelji v petek spet iskali v obveznicah izbranih držav. Donos desetletne nemške obveznice je padel na 1,168 odstotka, ameriške pa na 1,458 odstotka. Evro je pri 1,2143 dosegel najnižjo raven po juniju 2010. Zlato je v preteklem tednu izgubilo 0,6 odstotka v petek se je nekoliko podražilo, saj je ruska centralna banka junija rezerve zlata povečala za 6,2 tone, na 836,3 tone, platina 1,4 odstotka. Nafta je do četrtka strmo naraščala, nato pa zdrsnila, tako da je bilo treba za 159-litrski sod brenta v petek plačati okrog 106 dolarjev. Na tedenski ravni je brent porasel za 4,33 odstotka, v zadnjem mesecu pa za več kot 16 odstotkov. Občuten tedenski padec Nove KBM in Gorenja Na Ljubljanski borzi je že tako skromen promet v poletnih mesecih pričakovano še nižji. Solidno likvidna je le Krka, s katero je bilo v petih dneh 1,9 milijona evrov prometa. Tečaj se je zvišal za 0,7 odstotka, na 41,69 evra. Na negativni strani tečajnice kljub petkovi petodstotni rasti spet izstopa Nova KBM, ki je v primerjavi s prejšnjim petkom cenejša za dobrih šest odstotkov. Tečaj Gorenjevih delnic je nazadoval za pet odstotkov. Indeks SBI TOP 516 točk je na tedenski ravni pridobil tretjino odstotka.", "title": "Hud padec delnic v Madridu zamajal tudi preostale zahodne borze", "keywords": "Gospodarstvo", "lang": "slovenian"}
{"body": "Švedski proizvajalec telekomunikacijske opreme Ericsson je objavil, da se je dobiček družbe v zadnjem trimesečju zaradi slabe prodaje opreme za nadgradnjo mobilne mreže znižal za 36 odstotkov, na 620 milijonov dolarjev. V primerjalnem obdobju so se prihodki družbe zvišali za šest odstotkov. Evropa ne bo imela težav s plinom Evropski komisar za energetiko Andris Piebalgs je včeraj v Bruslju po srečanju z ruskim ministrom za energetiko Viktorjem Kristenkom dejal, da to zimo ne pričakuje nobenih težav z zanesljivo oskrbo s plinom. O tem je prepričan tako zaradi dobave kot tudi zaradi zadostnih zalog. O cenah plina, ki so povezane tudi s ceno nafte, je dejal, da ne pričakuje večjih sprememb. Piebalgs in Kristenko sta govorila tudi o ločevanju energetskih podjetij po transportu in dobavi energentov. Renaultu, Toyoti in VW padla prodaja Prodaja avtomobilov na evropskem tržišču je v septembru zaradi nižjega povpraševanja po avtomobilskih modelih Renaulta, Toyote in Volkswagna upadla. Prodaja se je zmanjšala predvsem v Nemčiji in Španiji. Število registriranih vozil se je septembra v primerjavi z enakim obdobjem lani znižalo za 1,5 odstotka, na 1,42 milijona vozil. Roche povišal prihodke Največji svetovni proizvajalec zdravil za zdravljenje raka Roche je v prvih devetih mesecih ustvaril 20,2 milijarde evrov prihodkov od prodaje, kar je za 12 odstotkov več kot v enakem obdobju lani. K temu je prispevalo predvsem veliko povpraševanje po njegovih zdravilih proti raku. Delnice družbe so po objavi podatkov o upadu prodaje Tamiflua padle za 60 odstotkov. Hrvaška z najvišjo inflacijo v zadnjih letih Mesečna inflacija na Hrvaškem je septembra skočila na 1,2 odstotka, kar je najvišja vrednost v zadnjih šest letih in pol. Glavni razlogi za skokovito rast inflacije so višje cene prehrambenih izdelkov, obutve in oblačil. Cene obutve in oblačil so se na mesečni ravni povišale za 6,1 odstotka, medtem ko so se cene prehrane povišale za 2,8 odstotka. Deloitte z višjimi prihodki V poslovnem letu 2007 so se Deloittovi prihodki na globalni ravni povečali na 23,1 milijarde dolarjev oziroma za rekordnih 15,5 odstotka. Najhitreje rastejo prihodki iz storitev finančnega svetovanja (do 25 odstotkov), medtem ko so najvišje prihodke dosegle Deloittove revizijske storitve (11 milijard dolarjev). V prihodnjih petih letih namerava Deloitte povečati število zaposlenih (zdaj jih je 140.000) za 50.000. Zaposleni lahko kupujejo delnice Ine Sedanji in bivši zaposleni Ine, ki jih je več kot 45.100, so včeraj začeli kupovati Inine delnice. Prvi krog prodaje delnic, v katerem bo vsak zaposlen lahko kupil le osem delnic, bo trajal dva tedna. Zaposleni bodo za posamezno delnico Ine odšteli 231,5 evra (evro je 7,3 kune). Zaključni tečaj delnice Ine na Zagrebški borzi je včeraj znašal 373,28 evra. Pripravila Irena Milašinović", "title": "Posel | Novice", "keywords": "gospodarstvo;ekonomija", "lang": "slovenian"}
{"body": "Dow Jones v četrtek pridobil le 0,06 odstotka Microsoftove delnice so v zadnjih desetih letih padle za 30 odstotkov, analitiki pa vzroke iščejo tudi v neambicioznem vodstvu podjetja. Znani vlagatelj David Einhorn, dolgoletni delničar Microsofta in upravljalec premoženja, je pred dnevi dregnil v osje gnezdo in izjavil, da je Steve Ballmer tisti, ki najbolj zavira rast Microsoftovih delnic. Ballmer je leta 2000 na mestu predsednika uprave nasledil Billa Gatesa, podjetje pa je v zadnjem desetletju zamudilo številne poslovne priložnosti zlasti na trgu prenosnih telefonov in tabličnih računalnikov. Ballmer naj odstopi Einhorn si je ime ustvaril ob izbruhu finančne krize, ko je opozarjal na slabo zdravje investicijske banke Lehman Brothers, ki je nato res propadla. Sklad, ki ga upravlja Greenlight Capital hedge, ima devet milijonov Microsoftovih delnic 0,11 odstotka celotne izdaje, Einhorn pa zahteva odstop Steva Ballmerja. Microsoft je bil konec 90. let največje ameriško podjetje po tržni kapitalizaciji, zadnja leta pa je primat vodilnega tehnološkega podjetja prevzel Apple. Goldman Sachs previdnejši pri napovedi Microsoftove delnice, s katerimi se trguje pod desetkratnikom pričakovanega dobička mnogi pravijo, da so podcenjene, so se po Einhornovih komentarjih v četrtek podražile za dva odstotka na 24,67 dolarja in potisnile indeks Dow Jones 12.402 točki do rahlega plusa, medtem ko je širši indeks S&P 500 1.325 točk pridobil 0,4 odstotka. Pri Goldman Sachsu so znižali ciljno vrednost indeksa S & P in pravijo, da bo ob koncu letošnjega leta pri 1.450 točkah prejšnja napoved 1.500. Rast BDP-ja pod dvema odstotkoma Vzrok za slabšo napoved so sveži makroekonomski podatki, ki kažejo na šibko okrevanje. Ameriško gospodarstvo je imelo v prvih treh mesecih zgolj 1,8-odstotno rast. Analitiki so upali, da bo rast BDP-ja v resnici višja od dveh odstotkov, toda ministrstvo za trgovino je tudi v drugi oceni ugotovilo, da je bila rast 1,8-odstotna, potem ko je bila v zadnjem lanskem četrtletju 3,1-odstotna. Nižji dobiček ameriških podjetij Ameriške družbe so imele za 0,9 odstotka nižje dobičke po davkih, potem ko so ti še v četrtem lanskem četrtletju porasli za 3,3 odstotka. Dobiček pred davki se je zvišal za 1,3 odstotka. Novih zaposlitev je še vedno premalo. V zadnjem tednu se je število zahtevkov za denarno pomoč v času brezposelnosti povzpelo s 414 tisoč na 424 tisoč. Tečaji delnic v prvi kotaciji LUKA KOPER +3,20 % 12,90 EUR TELEKOM +1,39 % 73,00 GORENJE +0,49 % 10,20 INTEREUROPA -0,00 % 1,85 KRKA -0,07 % 60,00 NOVA KBM -0,52 % 7,899 PETROL -0,58 % 222,70 MERCATOR -0,59 % 169,00 Lepa rast delnic srbskih podjetij Na borzi v Beogradu se je po aretaciji Ratka Mladića osrednji delniški indeks povzpel za 2,7 odstotka. Na Ljubljanski borzi je SBI TOP 768 točk v petek zdrsnil za 0,18 odstotka, tedenska izguba pa znaša 0,4 odstotka. Na pozitivni strani je bil drugi dan zapored opazen Telekom Slovenije, ki se je ob 121 tisoč evrih prometa povzpel do 73 evrov. S Krko je bilo za 850 tisoč evrov prometa, cena je nihala med 60 in 60,5 evra. Delnice Nove KBM so zdrsnile do 7,70 evra.", "title": "Steve Ballmer trn v peti Microsoftovih delničarjev", "keywords": "Gospodarstvo", "lang": "slovenian"}
{"body": "Bi imeli zemljišče nad Portorožem ali Ankaranom, apartmaje v Kranjski Gori, vilo na Bledu, delež v Aerodromu Portorož ali mogoče v Marini Koper? Istrabenz je iskal nove lastnike za vse to. Iztekel se javni poziv Istrabenza za zbiranje ponudb za nakup nepremičnin, poslovnih deležev in delnic, ki so v lasti družbe. Družba je med drugim prodajala zemljišča v Portorožu in nad Ankaranom, apartmaje v Kranjski Gori, vilo z zemljiščem na Bledu in deleže v drugih družbah, tudi v Aerodromu Portorož. Med drugim so naprodaj vila na Bledu ... V Aerodromu Portorož je Istrabenz prodajal 15,23-odstotni poslovni delež, v Marini Koper 6,04-odstotni delež in v družbi Fiba 0,36-odstotni delež. V družbi Golf Istra je prodajala 60-odstotni delež z možnostjo nakupa dodatnega 20-odstotnega deleža, medtem ko je v podjetju IP Obala prodajala 50-odstotni delež. Istrabenz je iskal kupca tudi za 4000 delnic oz. 10,67 odstotka delnic razreda A sklada Poteza Innovation and Growth, 2000 delnic oz. tri odstotke delnic razreda A sklada Poteza Adriatic Fund, 339 delnic oz. 0,010-odstotni delež Marlesa, 1620 delnic oz. 0,015-odstotni delež Nove Ljubljanske banke in 41.338 delnic družbe Novoles lesna industrija iz Straže, kar predstavlja 5,62-odstotni delež vseh izdanih navadnih delnic in 3,85-odstotni delež v osnovnem kapitalu. ... in zemljišča ob morju. V središču Portoroža naj bi nove lastnike dobile tri parcele, nad Ankaranom, s pogledom na morje, pa osem parcel. V Kranjski Gori so kupca iskali trije apartmaji in na Bledu vila z zemljiščem. Za vse nepremičnine, ki so predmet prodaje, je v zemljiški knjigi zaznamovana skupna hipoteka bank upnic ter isti vrstni red zaznamovanih skupnih hipotek. Prodajalec bo po sklenitvi pogodbe in pred plačilom kupnine poskrbel, da bodo banke izdale in deponirale pri notarju izbrisna dovoljenja.", "title": "Naprodaj zemljišča ob morju in vila na Bledu", "keywords": "israbenz;razprodaja;prodaja;premoženja;premoženje", "lang": "slovenian"}
{"body": "Območje evra z 0,2-odstotno rastjo Gospodarska napoved, ki jo je objavil OECD, je za letos, predvsem pa za prihodnje leto, bistveno nižja od vseh drugih dosedanjih napovedi pristojnih institucij. Na Umarju so ob tem pojasnili, da je današnja napoved OECD-ja skladna z ugotovitvami, da so se razmere v območju evra v zadnjih mesecih pomembno spremenile. To bo vplivalo tudi na občutno nižjo rast slovenskega izvoza, kar pomeni, da se uresničujejo tveganja, da bo gospodarska rast tudi v Sloveniji nižja, kot smo na Umarju pričakovali še jeseni, so zapisali. Zato bodo začeli pripravljati tudi popravljeno napoved. Tudi ekonomist Rasto Ovin je dejal, da so ocene za naprej v današnjih razmerah zelo tvegane. Vseeno pa je skupni imenovalnik za ocene različnih institucij za Slovenijo v zadnjem času, da se slabšajo. To ima seveda opraviti z razmerami v območju evra in širše, a tudi z našimi posebnostmi , je zapisal. Slabi izgledi za Slovenijo Organizacija za ekonomsko sodelovanje in razvoj OECD je namreč v najnovejši gospodarski napovedi Sloveniji za letos napovedala enoodstotno gospodarsko rast, v 2012 naj bi ta dosegla 0,3 odstotka, v 2013 pa 1,8 odstotka. Območje evra pa naj bi letos doseglo 1,6-odstotno rast, prihodnje leto 0,2-odstotno, v 2013 pa 1,4-odstotno. Bolje bo v drugi polovici prihodnjega leta Kot v gospodarski napovedi navaja OECD, bodo razdolževanje slovenskega gospodarstva in slabe razmere v širšem območju, v katerega je vpeto slovensko gospodarstvo, v celotnem prvem polletju prihodnjega leta šibile gospodarsko rast, poraba in naložbe pa bodo stagnirale. Stopnja brezposelnosti v Sloveniji se je približala 8,5 odstotka, inflacija pa ostaja nizka. Gospodarska dejavnost Slovenije bo po napovedih OECD-ja začela okrevati v drugi polovici prihodnjega leta, okrepljeno zaupanje in okrevanje svetovne trgovine bo spodbudilo tako zasebno porabo kot naložbe. Evropska komisija je Sloveniji za letos napovedala 1,1-odstotno gospodarsko rast, za 2012 pa enoodstotno. Umar je za letos napovedal 1,5-odstotno rast, za prihodnje leto dvoodstotno, pri čemer je opozoril na verjetnost znižanja napovedi, po mnenju Banke Slovenije naj bi letošnja rast znašala 1,3 odstotka, v 2012 pa 1,7 odstotka. Investicije bodo močno padle Če bo zasebna potrošnja letos beležila 0,1-odstotno rast, naj bi ta v prihodnjem letu znašala 0,2 odstotka, v letu 2013 pa 0,8 odstotka. Investicije bodo letos po napovedih OECD-ja močno padle, in sicer za 12,2 odstotka, padec bo v 2012 milejši in bo znašal 2,1 odstotka, za 2013 pa OECD napoveduje 3,4-odstotno rast investicij. Slovenski izvoz, ki poganja rast, se bo letos okrepil za osem odstotkov, v letu 2012 pa za 3,5 odstotka. V 2013 naj bi se slovenski izvoz okrepil za štiri odstotke. Še bolj pesimistična za leto 2012 kot za Slovenijo je napoved OECD-ja za območje evra, ki naj bi letos beležilo 1,6-odstotno rast, prihodnje leto pa le še 0,2-odstotno. Upadla je tudi domača potrošnja Obstaja tudi možnost zdrsa evrskega območja v recesijo, OECD namreč za zadnje četrtletje letos napoveduje enoodstotno krčenje gospodarstva v primerjavi s tretjim trimesečjem, v prvem četrtletju prihodnje leto pa 0,4-odstoten padec. Gospodarstvo zaide v recesijo po dveh zaporednih četrtletjih padca. V drugem četrtletju 2012 naj bi gospodarstvo območja evra že beležilo rast, in sicer 0,5-odstotno. Okrevanje gospodarstva območja evra zavirajo padec zaupanja in vse slabše finančne razmere kot rezultat dolžniške krize. Domača potrošnja je upadla, letos naj bi dosegla 0,4 odstotka, prihodnje leto 0,1 odstotka, v letu 2013 pa 0,9 odstotka. Izvozno povpraševanje drastično pada. Naraščala bo stopnja brezposelnosti Gospodarsko rast območja evra bodo po ocenah OECD-ja nadalje omejevale javnofinančna konsolidacija in razdolževanje gospodarstev. Stopnja brezposelnosti bo začela znova naraščati letos 9,9-odstotna, v 2012 in 2013 pa 10,3-odstotna, precejšen del zmogljivosti v gospodarstvu pa bo ostal nezaseden. Inflacija se bo znižala, letos bo po napovedih organizacije znašala 2,6 odstotka, prihodnje leto 1,6 odstotka, v 2013 pa 1,2 odstotka. Napoved ukrepov, o katerih so se evropski voditelji dogovorili oktobra, ni povrnila zaupanja, zato je po ocenah OECD nujno zagotoviti zadostna finančna sredstva za preprečitev nadaljnjega širjenja dolžniške krize v območju evra. Za povečanje fiskalne kredibilnosti morajo države z evrom nadaljevati z zastavljeno javnofinančno konsolidacijo, za podporo gospodarske aktivnosti pa mora Evropska centralna banka s svojimi ukrepi zagotoviti povečevanje količine denarja v obtoku. Gospodarska aktivnost v območju evra se bo na podlagi omenjenega začela krepiti nekje od polovice prihodnjega leta dalje.", "title": "Kriza evra bo zavirala slovensko rast", "keywords": "Gospodarstvo", "lang": "slovenian"}
{"body": "Premogovniku Velenje likvidnostne luknje pomaga krpati večinski lastnik HSE. Predsednik uprave Milan Medved zanika, da so si denar izposodili za izplačilo plač. Ker Premogovnik Velenje (PV) očitno čedalje težje krpa lastne likvidnostne luknje, mu je na pomoč moral priskočiti njegov večinski lastnik Holding Slovenske elektrarne (HSE). Ta je namreč v začetku meseca velenjski družbi posodil okoli tri milijone evrov. Zakaj je PV potreboval kratkoročno posojilo, včeraj popoldne ni bilo mogoče uradno izvedeti. Predsednik uprave Milan Medved je informacije, da ga je družba potrebovala za izplačilo plač, zanikal. »Gre za posojilo v okviru tako imenovanega 'cash poolinga', v okviru katerega si pomagajo družbe v skupini HSE,« pa je poudaril generalni direktor HSE Blaž Košorok. Dodal je še, da je bila poraba premoga na termoenergetskih objektih v lasti HSE zaradi ugodnih hidroloških razmer letos manjša od lanske, kar naj bi udarilo tudi po prihodkih premogovnika. Kljub temu finančna injekcija holdinga ponuja dodatne razloge za skrb glede tekočega poslovanja PV. Ta po naših informacijah že drugi mesec zapored beleži negativni denarni tok, likvidnost pa naj bi mu v zadnjih mesecih poleg HSE zagotavljale tudi nekatere družbe iz skupine PV. Spomnimo, da je največja težava premogovnika visoka rast zadolženosti v zadnjih letih. Če je imela velenjska skupina še leta 2007 ob 110 milijonih evrov kapitala za manj kot 30 milijonov evrov obveznosti, so te že ob lanskem polletju za skoraj 60 milijonov evrov presegale njen kapital (103,6 milijona evrov), izpostavljenost do bank pa je znašala skoraj 80 milijonov evrov. Pri tem je ključen podatek, da je PV z dolžniškim financiranjem pokrival tudi nepremičninske in turistične posle svojih hčerinskih podjetij. Z njimi so želeli v Velenju na dolgi rok pokriti izpad prihodkov zaradi skorajšnjega zmanjšanega obsega proizvodnje v Termoelektrarni Šoštanj (TEŠ), kjer bo čez dve leti v polnem obsegu obratovala le še ena, 600-megavatna enota (blok 6). Ker se PV načrt tudi zaradi krize ni izšel, so zato v HSE že pred časom od njegovega vodstva zahtevali sanacijo in odprodajo naložb v skupini. PV in njegove hčerinske družbe sicer še niso objavili rezultatov za lansko leto. Iz njih bo bržčas dokončno razvidno, ali bodo v Velenju zmogli čez dve leti v Šoštanj lignit prodajati po nižji ceni (2,25 evra na gigadžul), določeni v investicijskem načrtu za TEŠ 6, na kateri stoji ali pade tudi ekonomika tega projekta.", "title": "Finančna injekcija HSE menda ni za plače", "keywords": "gospodarstvo;ekonomija", "lang": "slovenian"}
{"body": "Marko Kranjec ob odhodu s položaja guvernerja Banke Slovenije ni dobil odpravnine, so mu pa izplačali 75 dni dopusta. Kot poroča današnji Dnevnik, si je dal Marko Kranjec ob odhodu izplačati 75 dni nekoriščenega letnega dopusta. To pomeni, da si je guvernersko plačo, ki naj bi znašala okoli 11.900 evrov bruto, zagotovil do konca oktobra. Na Banki Slovenije izplačanega zneska sicer niso razkrili, vendar po poročanju Dnevnika znaša okoli 40 tisoč evrov. Dopust prenašal in prenašal V centralni banki so sicer pojasnili, da je Kranjcu ostalo 124 dni nekoriščenega dopusta, \"dogovorili pa so se, da mu jih izplačajo le 75. Zakon sicer določa, da mora delavec do konca tekočega koledarskega leta koristiti vsaj dva tedna dopusta, preostanek pa lahko porabi do 30. junija prihodnje leto, sicer nekoriščeni dopustniški dnevi propadejo. V Banki Slovenije pa so odgovorili, da Kranjec ni bil edini, ki mu ni uspelo izkoristiti dopusta ter da zakon ne preprečuje, da bi se pogodbeni stranki dogovorili o poznejši izrabi ali plačilu, še piše Dnevnik.", "title": "Odpravnina za Kranjca skozi zadnja vrata", "keywords": "marko kranjec;dopust;izpla;banka slovenije", "lang": "slovenian"}
{"body": "ZPS glede preplačane elektrike potrošnikom ne zna svetovati Nekateri odjemalci električne energije v Ljubljani naj bi kar sami poračunali Elektru Ljubljana preveč plačano elektriko, poroča Radio Slovenija. Kot je znano, je Urad za varstvo konkurence ugotovil, da so odjemalci zaradi usklajenega ravnanja elektrodistributerjev električno energijo preplačevali kar sedem mesecev. ZPS glede preplačane elektrike potrošnikom ne zna svetovati Kako se bodo na takšne poračune posameznikov odzvali v distribucijskem podjetju, naj bi bilo znano v četrtek. V Zvezi potrošnikov pa še vedno ne znajo povedati, kako naj gospodinjstva ravnajo po odločbi varuha konkurence Janija Soršaka. Predsednica zveze Breda Kutin pojasnjuje, da Soršakove odločbe še nimajo, prepričana pa je, da lahko ukrepe glede preplačane elektrike v skladu s 37. členom zakona o preprečevanju konkurence elektrodistributerjem naloži prav UVK. Elektrodistributerji grozijo z zakonskim izterjanjem neplačil Soršak pa poudarja, da je odpravo kršitev, ki se nanašajo na usklajeno ravnanje pri dvigu cen električne energije, v odločbi že naložil in dodaja, da za ukrepanje glede preplačila ni pristojen. Odločbe urada sicer še ne more podrobneje komentirati. Kot omenjeno, so nekatera gospodinjstva pri plačilu elektrike kar sama poračunala preplačilo. Kutinova opozarja, da to počno na lastno odgovornost. Pri tem velja spomniti, da so elektrodistributerji v nedavnem odgovoru na odločbo UVK-ja odjemalce opomnili, da upoštevanje spornih terjatev uporabnikov elektrike ni mogoče oz. da bodo vsa neplačila izterjali zakonsko.", "title": "Odjemalci položili svoje račune", "keywords": "Gospodarstvo", "lang": "slovenian"}
{"body": "Premier Borut Pahor naj bi po referendumu načrtoval odstop ali glasovanje o zaupnici. Premier Borut Pahor bo takoj po referendumu o pokojninski reformi odstopil, trdijo naši viri. To naj bi omenil na enem od sestankov v minulem tednu. Medtem Požareport poroča, da jo bo Pahor mahnil v državni zbor po zaupnico, če bo izgubil referendum o pokojninski reformi. Potreboval bi 47 poslanskih glasov, kar naj ne bi predstavljalo večje težave, saj se poslanci \"predvsem bojijo za svoje poslanske službe\". Ne vesta nič Trditve smo preverili v koalicijskih vrstah, kjer nam je več poslancev dejalo, da bi to lahko bil logični scenarij v primeru, da pokojninska reforma pade, a z njim še niso seznanjeni. \"Po 5. juniju je vse mogoče, a o tem trenutno ne vem nič,\" pravi Dušan Kumer iz SD, kjer zanikajo, da bi se pogovarjali o odstopu. \"Jaz o tem nič ne vem. Z mano se o tem ni nihče pogovarjal. Dejstvo je, da smo v stranki in vladi popolnoma osredotočeni na izid referenduma o pokojninski reformi,\" pa informacije glede odstopa komentira podpredsednik SD Patrick Vlačič, ki hkrati odločno zanika navedbe, da naj bi v stranki prišlo do treh različnih lobijev med njim, ministrom za šolstvo Igorjem Lukšičem in predsednikom stranke Borutom Pahorjem. Pametno bi bilo upoštevati Golobiča Franci Kek iz Zaresa medtem svetuje, da bi bilo najbolj pametno, če bi se upoštevalo predlog Gregorja Golobiča, da z njim odstopita še Katarina Kresal in Borut Pahor. \"Za uspeh referenduma bi bilo najbolje, da se kot podporniki pokojninske reforme pojavljajo strokovnjaki in ne predstavniki vlade,\" pravi Kek, ki ne ve, kaj bo Pahor storil po referendumu. Predsednik sveta LDS Aleš Gulič pa nam je dejal, da LDS o morebitnem odhodu iz koalicije ne razmišlja ter da bi bilo smotrno, da bi predsednik vlade po referendumu v vsakem primeru šel po zaupnico v državni zbor. \"Karkoli se bo zgodilo, bo treba odreagirati.\" Nepovezani poslanec Franc Žnidaršič pa ob morebitnem glasovanju o zaupnici predsednika vlade napoveduje, da ta z dozdajšnjim načinom dela na njega ne more računati. \"Če misli vztrajati do konca, se bomo morali dogovoriti pod kakšnimi pogoji, saj način trenutnega dela ne pelje nikamor,\" pravi Žnidaršič.", "title": "Po referendumu konec vlade?", "keywords": "borut pahor;premier;odstop;odstop;odpoved;nezaupnica;politični dogodek", "lang": "slovenian"}
{"body": "Prodajajo poslovno nepotrebna sredstva Istrabenz je imel v prvem letošnjem četrtletju 2,2 milijona evrov čiste izgube. Imel je okoli 160.000 evrov prihodkov od prodaje, izguba iz poslovanja pa je znašala 579.000 evrov. Družbi, ki je v prisilni poravnavi, je sicer uspelo prodati del poslovnih prostorov v Kopru, nadaljuje pa tudi prodajo 51-odstotnega deleža Instalacije. Pred kratkim so iz družbe sporočili, da na osnovi prejetih zavezujočih ponudb z nobenim ponudnikom niso sklenili pogodbe o prodaji deleža, saj je uprava ocenila, da prejete ponudbe niso odražale tržne vrednosti družbe. Prav tako bodo nadaljevali prodajo tržnih vrednostnih papirjev, ki kotirajo na Ljubljanski borzi, poslovno nepotrebnih nepremičnin in drugih poslovno nepotrebnih sredstev. V skladu z načrtom finančnega prestrukturiranja Istrabenz v prvem četrtletju ni izvedel nobenih plačil upnikom, je pa družba iz fiduciarnega računa notarja, na katerem so bila sredstva za zavarovanje terjatev nebančnih upnikov, ki jim družba - ker ni razpolagala z vsemi podatki za izplačilo - ni mogla poplačati vseh terjatev, poplačala 116.000 evrov.", "title": "Istrabenz v treh mesecih pridelal 2,2 milijona evrov izgube", "keywords": "Gospodarstvo", "lang": "slovenian"}
{"body": "houston - Ameriško podjetje Deloitte LLP je izvedlo anketo med 52 direktorji ameriških naftnih in plinskih podjetij, ki prinaša zanimive ugotovitve. Velika večina jih namreč meni, da nafta čez 25 let več ne bo več najcenejši vir energije. Ankete se je udeležilo 52 direktorjev energetskih podjetij iz ZDA s prihodkom najmanj 100 milijonov dolarjev, rezultate pa so objavili v sredo na letni konferenci o nafti in plinu v predmestju Houstona Woodlands. Udeleženci ankete sicer ne dajejo odgovora na to, kaj bo zamenjalo fosilna goriva. Kot najboljšo alternativo nafti omenjajo zemeljski plin, za zadovoljevanje transportnih potreb pa se 30 odstotkom udeležencev ankete zdijo najbolj primerni električni avtomobili. 50 odstotkov udeležencev meni, da je ameriški energetski položaj danes slabši kot pred petimi leti, 40 odstotkov pa, da je boljši. Le 23 odstotkov udeležencev ankete meni, da bosta nafta in plin najcenejši vir energije tudi čez 25 let, ker je nafto vse dražje najti in izkoriščati. Sicer naj bi bila največja ovira državne regulacije, 30 odstotkov jih meni, da so to geopolitična tveganja, 12 odstotkov pa nepredvidljivost cen. Mednarodna agencija za energijo (IEA) je novembra sporočila, da bo potrebno v naslednjih 20 letih najmanj 1000 milijard dolarjev na leto za investicije v iskanje fosilnih goriv, če se želi svet izogniti energetski krizi, ki lahko zaduši globalno ekonomijo. 53 odstotkov udeležencev ankete meni, da bodo ZDA ostale brez nafte po dostopnih cenah v naslednjih 25 letih, svet pa v naslednjih 50 letih. Fosilna goriva še vedno na vrhu Kljub temu bodo fosilna goriva ostala najpomembnejši energetski vir na svetu še veliko let. Vendar pa tudi naftna podjetja vlagajo denar v iskanje alternativnih virov. Ameriško podjetje Exxon Mobil trdi, da bodo fosilna goriva najmanj do leta 2030 zadovoljevala 80 odstotkov svetovnih energetskih potreb, kljub temu pa je že ustanovilo nov oddelek o razvoju drugih oblik energije. Svetovno povpraševanje po nafti naj bi sicer naslednje leto padlo zaradi splošne gospodarske recesije. Ameriška Uprava za energetske informacije (EIA) je v torek sporočila, da bo svetovno povpraševanje po nafti leta 2009 padlo za 450.000 sodov na dan. Danes je celotna svetovna poraba med 85 in 86 milijonov sodov na dan. Ekonomist in energetski svetovalec pri Deutsche bank Adama Sieminskega, je še bolj črnogled in meni, da bo povpraševanje prihodnje leto padlo za 800.000 sodov ali celo več, cena pa na 30 dolarjev za sod. Vendar pa bo v času gospodarskega okrevanja cena morala spet porasti na do najmanj 80 dolarjev za sod, da se zagotovijo potrebne investicije za ohranjanje proizvodnih ravni.", "title": "Ugledni naftarji: Črno zlato čez 25 let ne bo več najcenejše gorivo", "keywords": "gospodarstvo;ekonomija", "lang": "slovenian"}
{"body": "Kostanj. Hud boj za najbolj zaželeno lokacijo na Cankarjevem nabrežju. Mestna občina Ljubljana (MOL) bo – kot kaže – z najbolj zaželeno utico za prodajo kostanja v bližini gostilne Maček zaslužila 8.500 evrov, kolikor je ponudil Miloš Račić. Minimalno je zahtevala tri tisoč evrov, a sta več ponudila tudi GP Dašmir (8.335 evrov) in Idaver Sulejmani (7.780 evrov), ki je edini od omenjenih oddal popolno ponudbo. Kdo bo izbran, bo komisija odločila do jutri. “Kdor ni oddal vsega, kar je bilo zahtevano, bi ga morali izločiti,” je na javnem odpiranju ponudb bentil Sulejmani. Račić mu je odvrnil, da se je na razpis prijavil prvič in da ni vedel, kaj mora oddati. Nobeden od njiju ni želel napovedati, koliko bo stala merica kostanja, če bo izbran, a cene naj bi bile podobne lanskim, ko je bila mala od 2 do 2,5 evra, velika pa od 3 do 3,5 evra. 14 lokacij, štirih nihče noče Občina je na razpisu ponudila 14 lokacij, a za štiri (na Trubarjevi cesti ob križišču z Resljevo, tržnici Moste, Trgu mladinskih delovnih brigad in Celovški cesti ob Bonbonieri) ni bilo nobenega zanimanja. Z drugimi bo zaslužila od 200 (na Preglovem trgu) do 875 evrov (pred Halo Tivoli), zahtevala pa je od 200 do 500 evrov. Dosti več bo iztržila za utico na Bregu, in sicer namesto dveh tisočakov 7.700 evrov. Lani je na primer za lokacijo na Cankarjevem nabrežju dobila “le” 4.360 evrov, rekord pa je postavila leta 2007, ko je lokacijo pri Tromostovju prodala za 22 tisočakov. Zdaj ima tu utico postavljeno podjetje Seam, ki je leta 2007 za petletni najem gostinskega vrta na Prešernovem trgu plačala dober milijon evrov. Še ena utica s kostanjem bo na voljo na tržnici, ki jo bo oddalo javno podjetje Ljubljanska parkirišča in tržnice.", "title": "Za utico tudi 8.500 evrov", "keywords": "kostanj;lokacija", "lang": "slovenian"}
{"body": "Protesti zaradi prestrukturiranja družbe Italijanski letalski prevoznik Alitalia je v torek prvič poletel pod zasebnim lastništvom, a ga je turbulenca tokrat pričakala na tleh - uslužbenci in letališki delavci so organizirali proteste. Protesti na milanskem letališču Linate so povzročili približno deset odpovedi letov, na prav tako milanski Malpensi pa so uslužbenci protestirali na območjih check-ina , medtem ko je sindikat stevardes skupaj z ostalimi delavci, ki jih je prizadelo restrukturiranje, protestiral na rimskem letališču Fiumicino.Demonstracije so bile sicer manjše, kot so se bali, zahvaljujoč dogovoru o delovnih pogojih, ki so ga v ponedeljek pozno zvečer sklenili uprava in sindikati. Air France premagal Lufthanso V ponedeljek je letalska družba, ki jo je prevzela Italijanska zračna družba CAI uglednih italijanskih poslovnežev, oznanila, da je zapečatila posel z Air France-KLM-jem, s čimer je evropski velikan za 323 milijonov evrov pridobil 25-odstotni delež. CAI-ovi vlagatelji so v skoraj bankrotirano Alitalio vložili dobro milijardo evrov. Air France je pri tem dobičkonosnem poslu premagala rivalsko Lufthanso, ki se prav tako širi na številnih drugih frontah. Za tretjino manj destinacij Prenovljena Alitalia je danes pod enakimi barvami kot doslej prvič vzletela iz Palerma proti Rimu in iz Milana proti brazilskemu Sao Paulu. Družba ima okoli 12.000 uslužbencev potem, ko je morala oklestiti več kot 3.000 delovnih mest. Njena flota 148 letal bo letela na 670 poteh dnevno, kar je za več kot tretjino manj kot pred letom dni. Vodilni delničarji v novi Alitalii so med drugimi skupina Benetton, predsednik skupine Pirelli in bančni gigant Intesa Sanpaolo.", "title": "Poporodne muke nove Alitalie", "keywords": "Gospodarstvo", "lang": "slovenian"}
{"body": "Sodnica tožbeni zahtevek zavrnila v celoti Kranjsko sodišče je v celoti zavrnilo 7,7 milijona evrov vreden tožbeni zahtevek Elana proti nekdanjemu prvemu možu krovne družbe Urošu Koržetu in direktorju hčerinske družbe Atac Janušu Šefmanu. Stranke v postopku so sodbo prejele danes, iz Elana pa so sporočili, da se bodo na odločitev sodišča pritožili, kot so se že na nedavno odločitev sodišča glede nagrade Koržetu. S sodbo smo zadovoljni, a pričakujemo pritožbo Elana Koržetova odvetnica Irena Polak Remškar je pojasnila, da so s sodbo zadovoljni, a tudi v tem primeru podobno kot v sporu za izplačilo menedžerske nagrade pričakuje pritožbo Elana. Korže pa je pojasnil, da je takšno razsodbo tudi pričakoval, saj je bil zahtevek Elana od vsega začetka v celoti neutemeljen. Ker naj bi v času vodenja oškodovala podjetje zaradi domnevno neupravičene in slabe naložbe zunaj osnovnih dejavnosti družbe, to je izdelave plovil in smuči, je želel Elan z odškodninsko tožbo od Koržeta in Šefmana dobiti 7,7 milijona evrov. Dokazni postopek je bil končan že sredi julija, a je sodnica Gordana Indihar Veličković zaradi obsežnosti in zahtevnosti primera razsodbo izdala šele po štirih mesecih. Tožbeni zahtevek se je odločila v celoti zavrniti. Zmagovalec spora med Elanom in nekdanjim poslovodstvom pa je na podlagi obstoječih, še ne pravnomočnih sodb, Korže, ki od podjetja že sedem let terja izplačilo nagrade zaradi poslovnega preobrata in doseženih poslovnih rezultatov. Spor med Koržetom in Elanom traja že sedem let Ljubljansko okrožno sodišče je Koržetu in njegovi poslovodni ekipi, ki so združeni v podjetje Korže, d. o. o., za vodenje Elana v letu 2000 prisodilo 400.000 evrov, za vodenje podjetja v obdobju od 2001 do 2004 pa 2,77 milijona evrov. Na razsodbo v prvem tožbenem zahtevku, ki je znašal 2,1 milijona evrov, sodišče pa je Elanu prisodilo le plačilo 400.000 evrov, sta se maja pritožila Korže in Elan. V drugi razsodbi, ko je sodišče Koržetu od zahtevanih 8,4 milijona evrov prisodilo 2,77 milijona evrov, pa je pritožbo podal le Elan. V podjetju so namreč prepričani, da nekdanje poslovodstvo ni upravičeno do nikakršne nagrade, saj naj ne bi uspešno izpeljalo sanacije podjetja. Spor med Elanom in Koržetom traja že sedem let in se bo najverjetneje še nadaljeval, čeprav so obe strani tako na Kranjskem kot na ljubljanskem okrožnem sodišču pozvali k poravnavi. Kot je povedala Polak Remškarjeva, težko govori o morebitni poravnavi, saj tudi od Elana niso prejeli nobene ponudbe. Korže pa je zatrdil, da je vedno pripravljen na poravnavo.", "title": "Sodišče zavrnilo Elanov odškodninski zahtevek v višini 7,7 milijona evrov", "keywords": "Gospodarstvo", "lang": "slovenian"}
{"body": "Pri nas slab dan, dober teden, na tujem skrbijo rekordne cene nafte Na Ljubljanski borzi so v petek najbolj padle delnice Mercatorja in Pivovarne Laško, potem ko je postala jasno, da je Boško Šrot lastnik Kolonela. Mercator je izgubil 3,6 odstotka in zdrsnil do 261 evrov, medtem ko se je enotni tečaj Pivovarne Laško ob simboličnem prometu znižal za 1,2 odstotka, na 80 evrov. Zdaj ni več dvoma, da je Šrot, ki torej stoji za skrivnostno družbo Kolonel, največji lastnik prej omenjenih podjetij. Okrog odstotek cenejše so delnice Telekoma, Petrola, Istrabenza in Nove KBM, medtem ko je večja rast uspela le Luki. Podražila se je za 1,3 odstotka, na 66,76 evra. Pričakovano strmoglavljenje KD ID-a Promet je bil spet zelo nizek. Še največ, 0,73 milijona evrov, ga je bilo kot ponavadi s Krkinimi delnicami. Njihova vrednost se je zvišala za 0,15 odstotka, zadnji posli pa so se že sklepali v malce konkretnejšem plusu - nad 99 evri. Slovenski borzni indeks 8.708 točk se je znižal za dve tretjini odstotka. Ker je do srede vladal optimizem, je na tedenski ravni SBI20 pridobil zavidljive tri odstotke. Indeks PIX 6.123 točk je danes padel za skoraj štiri odstotke, saj kupci KD ID-a niso več upravičeni do 2,9 evra dividende in je zato KD ID padel za 20 odstotkov. Najprometnejših 10 KRKA 0,15 98,83 TELEKOM -0,92 249,76 MERCATOR -3,57 263,55 AERODROM 0,30 104,99 PETROL -1,08 685,02 GORENJE 0,06 35,13 INTEREUROPA -0,12 31,98 ISTRABENZ -1,09 91,73 LUKA 1,29 66,76 SAVA 0,40 450,15 Greenspan Najhuje je mimo Newyorški Dow Jones 12.866 točk se je v četrtek zvišal za tretjino odstotka. Spet višje vrednosti surovin so navdahnile delnice rudarskih in energetskih podjetij, medtem ko so se tehnološke delnice dražile zaradi ocen, da so pri trenutnih cenah dobra naložba. Večji porast delniških indeksov so preprečile bančne delnice, saj prevladuje mnenje, da bodo dobički bank še nekaj časa trpeli, čeprav se je tistim, ki menijo, da je v kreditni krizi najhuje mimo, pridružil tudi nekdanji prvi mož Feda Alan Greenspan. Reiffeisen slabše od pričakovanj Svež primer, da bankam posel ne cveti tako, kot bi želele, je avstrijska Raiffeisen. Rezultati prvega tromesečja so razočarali analitike, delnice so padle za osem odstotkov. Pet odstotkov je izgubila švicarska banka UBS, kar je tudi vplivalo, da je vseevropski delniški indeks FTSEurofirst 300 1.360 točk v četrtek, ko sta obe največji evropski centralni banki ECB, BoE obresti pustili nespremenjene, izgubljal, padci pa so se še občutno poglobili danes dopoldne, potem ko je največja zavarovalnica na svetu American International Group poročala o rekordni četrtletni izgubi.", "title": "Mercator žrtev razkritja o Šrotovem imperiju", "keywords": "borza;komentar", "lang": "slovenian"}
{"body": "Slovenski BDP se je v letošnjem tretjem četrtletju na letni ravni zmanjšal za 0,6 odstotka, cene življenjskih potrebščin pa so se novembra znižale za 0,1 odstotka. To je tretja deflacija v tem letu. Inflacija na letni ravni je novembra znašala 1,3 odstotka. V Sloveniji se je bruto domači proizvod BDP v letošnjem tretjem četrtletju na letni ravni zmanjšal za 0,6 odstotka, je objavil statistični urad. V prvih devetih mesecih letos je bil obseg BDP za 2,2 odstotka manjši kot v enakem obdobju lani. BDP, popravljen za vpliv sezone in števila delovnih dni, je v tretjem četrtletju v primerjavi z drugim letošnjim četrtletjem stagniral, v primerjavi z enakim lanskim obdobjem pa se je zmanjšal za 1,3 odstotka. Slovenija imela tretjo deflacijo v tem letu Cene življenjskih potrebščin so se novembra znižale za 0,1 odstotka. To je tretja deflacija v tem letu. Inflacija na letni ravni je novembra znašala 1,3 odstotka. K znižanju cen v novembru so prispevale predvsem nižje cene v skupinah sadje, naftni derivati ter telefonske in internetne storitve. Sadje je bilo novembra za 5,1 odstotka cenejše kot oktobra, telefonske in internetne storitve za 2,1 odstotka, goriva in maziva pa za 1,1 odstotka. Na drugi strani so mesečno rast cen zvišale cene v podskupini oblačila ta so se podražila za tri odstotke. Novembra so se opazneje podražili tudi rezervni deli za avtomobile za 3,6 odstotka.", "title": "Slovenski BDP v tretjem četrtletju nazadoval za 0,6 odstotka", "keywords": "surs;statistični;urad;bdp;inflacija", "lang": "slovenian"}
{"body": "Veliko zanimanje za nemške avtomobilske znamke Strah pred večjo regulacijo finančnega sistema je v petek ustavil rast evropskih delniških indeksov. Tudi švicarski frank je spremenil smer . Baselski odbor se je v torek okvirno dogovoril o višji kapitalski ustreznosti bank, podrobnosti pa bodo znane v nedeljo, ko se bodo v švicarskem mestu sešli centralni bankirji 27 držav. Pri banki Deutsche Bank naj bi se že pripravljali na od osem do devet milijard evrov vredno dokapitalizacijo, da bi ustrezali zahtevam Basla III. DAX v rahlo rdečem območju Delnice banke Deutsche Bank so padle za pet odstotkov, frankfurtski DAX 30 pa se je za trenutek znižal za pol odstotka. Večji padec so preprečile delnice avtomobilskih podjetij. BMW-jeve so se podražile za več kot dva odstotka. Nemški statistični urad je poročal, da je izvoz avtomobilov in avtodelov v prvem polletju porasel kar za 41 odstotkov v primerjavi z istim lanskim obdobjem. Uradni Peking prestrašil vlagatelje Vseevropski delniški indeks FTSEurofirst 300, ki je v četrtek pri 1.081 točkah dosegel petmesečni vrh, se je dopoldne znižal za okrog četrtino odstotka. Poleg finančnih delnic so precej izgubljala tudi rudarska podjetja, potem ko se je cena bakra znižala. Kar nekaj nervoze je povzročila kitajska odločitev, da objavo ključnih gospodarskih kazalcev s ponedeljka prestavi na soboto. Očitno se je bati večjega odziva finančnih trgov. Morda bo Peking prestrašil vlagatelje z visoko inflacijo in posledičnim dvigom obrestne mere. Nafta navzgor Drugačno pot kot baker je ubrala nafta, čeprav je bil objavljen podatek o rekordno visokih zalogah goriva v ZDA. Cena lahke nafte se je približala 76 dolarjem. Premija za nafto vrste brent, ki se je ta teden povzpela na 3,50 dolarja, se je znižala na 1,80 dolarja. Nadaljnja usoda črnega zlata je v veliki meri odvisna od predstave svetovnega gospodarstva. Za evro spet več kot 1,30 franka Industrijska proizvodnja je julija v Franciji na račun spodbudne proizvodnje avtomobilov +6,7 odstotka porasla za 0,9 odstotka, kar je po junijskem 1,7-odstotnem padcu prav presenetljivo. V Nemčiji in Italiji je bila rast le 0,1-odstotna. Omenjene tri države predstavljajo kar tri četrtine celotne proizvodnje evroobmočja. Vrednost evra je 1,27 dolarja. Krepitev švicarskega franka se je vsaj začasno ustavila, na deviznem trgu pa naj bi posredovala tudi švicarska centralna banka. Za evro je treba spet plačati več kot 1,30 franka. Japonska rast višja od prvih ocen Tokijski indeks Nikkei 9.239 točk je danes pridobil 1,55 odstotka. Japonska je imela v drugem letošnjem četrtletju precej višjo gospodarsko rast, kot so kazale prve ocene. Bruto domači proizvod se je med aprilom in junijem okrepil za 1,5 odstotka in ne za 0,4 odstotka, kot so oblasti objavile prejšnji mesec. Dow Jones nadaljeval pozitivni niz Newyorški Dow Jones je četrtkovo trgovanje sklenil pri 10.415 točkah, kar pomeni 0,27-odstotni pribitek. Vlagatelje je razveselil podatek ministrstva za delo, da se je število prosilcev pomoči za denarno nadomestilo v času brezposelnosti prejšnji teden v ZDA zmanjšalo za 27.000, na 451.000. Tudi danes se v ZDA pripravljajo na nov pozitiven dan, že sedmega v zadnjih osmih dneh.Tečaji delnic v prvi kotaciji KRKA-0,43 % 64,21 EUR GORENJE-0,08 %12,92 PETROL+0,05 % 240,26 TELEKOM-0,15 %88,29 MERCATOR+1,40 % 137,99 NOVA KBM+0,29 %10,38 LUKA KOPER-2,38 %15,19 INTEREUROPA-0,82 %3,62 Krka šestič zapored navzdol Na Ljubljanski borzi se je po treh negativnih dneh, ko je indeks SBI TOP skoraj zdrsnil pod vrednost z lanskega 10. marca, krivulja obrnila rahlo navzgor. SBI TOP 810 točk se je zvišal za 0,17 odstotka, od šesterice delnic, ki sestavljajo ta indeks, pa so se pocenile le Krkine in Telekomove. Krka 419 tisoč evrov prometa je že šestič zapored izgubljala in končala pri 64,1 evra. Med pozitivnimi presenečenji izstopa Mercator, ki je dan končal pri 139 evrih.", "title": "Presenečenje iz Japonske rast je bila v resnici višja", "keywords": "Gospodarstvo", "lang": "slovenian"}
{"body": "Na borzah padec delnic obeh podjetij Delnice Porscheja so potem, ko je napovedal, da je opustil načrte o prevzemu Volkswagna in se pogaja o združitvi, padle za 17 odstotkov. Volkswagnove delnice so dosegale velike vzpone in padce, medtem ko je finančni trg ugibal, kdo bo iz štiritedenskih pogajanj med nemškima proizvajalcema avtomobilov izšel kot zmagovalec. Nemška velikana sta se na koncu dogovorila, da se bosta združila, novico pa je na svoji spletni strani objavil Porsche. Združeno podjetje bo združevalo 10 znamk, zagotovljena pa bo neodvisnost vseh znamk, so zapisali. Porsche je nekaj časa skušal povišati svoj delež v Volkswagnu z 51 na 75 odstotkov. Ker pa si je podjetje nabralo velike dolgove v višini 12 milijard dolarjev, sta se podjetji raje odločili za združitev, ki je po dogovoru med Fatim in Chryslerjem že druga podobna zdužitev v zadnjem času. Borza se na novico o združitvi ni odzvala najbolje. Ta združitev neenakih je črna skrinjica, je zapisala posredniška hiša Kepler Capital Market. Ker ne poznamo podrobnosti, je negotovost še toliko večja. Ne vidimo, zakaj bi na kratki rok ta novica pomenila kar koli pozitivnega za katere koli delnice vpletene v to zadevo, so bili črnogledi.", "title": "Porsche in Volkswagen napovedala združitev", "keywords": "Gospodarstvo", "lang": "slovenian"}
{"body": "Skrbi financerjev še vedno ostajajo Evropska investicijska banka in Evropska banka za obnovo in razvoj sta le odobrili ključno posojilo za Teš 6. Neuradno zato, ker za drugačno odločitev nista imeli pravne podlage. Evropska investicijska banka EIB in Evropska banka za obnovo in razvoj EBRD sta tako po številnih zapletih vendarle odobrili 440 milijonov posojila Tešu. Za zdaj vam lahko odgovorimo le to, da Termoelektrarni Šoštanj s strani EIB-ja še ni bilo poslano pisno obvestilo o črpanju posojila, so skopo odgovorili v Tešu. Po pisanju Dnevnika je EIB dokončno zeleno luč prižgal v sredo, črpanje pa so po neuradnih informacijah odobrili, ker so ugotovili, da za drugačno odločitev nimajo pravne podlage. Teš bo lahko že v prihodnjih tednih začel črpati posojilo, s katerim bo poplačal tudi zapadle obveznosti do Alstoma. Teh je že za 167,4 milijona evrov. EIB pa zdaj ostro motri Evropski urad za boj proti prevaram OLAF ter predkazenske in druge sodne postopke, ki se v povezavi s Tešem 6 vodijo v Sloveniji, je neuradno izvedel časnik. Če bi bila ugotovljena kazenska odgovornost Teša ali države, bi EIB še vedno lahko preklical financiranje projekta. Nevladne organizacije posojilo vidijo kot ironijo Na odločitev EIB-ja so se odzvali tudi v Greenpeaceu Slovenija in Focusu. V skupnem sporočilu za javnost so zapisali, da je banka odločitev sprejela kljub nerazrešenim sumom korupcije pri projektu. Trenutno kaže, da bo banka denar nakazala, še preden bodo institucije, ki raziskujejo sume korupcije OLAF in Nacionalni preiskovalni urad, končale delo. Tudi poročilo o notranjem raziskovalnem postopku, ki ga vodi sam EIB, še ni bilo predstavljeno javnosti, so poudarili. Ironično je, da banka EU-ja Sloveniji posoja denar, s katerim bo oteženo doseganje podnebnih ciljev EU-ja. Otežen bo tudi prehod Slovenije v nizkoogljično družbo, zaradi česar bo trpela konkurenčnost gospodarstva, je dejala Lidija Živčič in Focusa.", "title": "Teš bo končno dobil 440-milijonsko posojilo", "keywords": "Gospodarstvo", "lang": "slovenian"}
{"body": "Ameriški avtomobilski velikan Ford in kitajski proizvajalec avtomobilov Geely sta dokončno zapečatila prodajo švedske avtomobilske znamke Volvo. Slednji gre za 1,8 milijarde dolarjev v roke Kitajcem. Predsednik kitajske družbe Geely Li Shufu, švedska ministrica za podjetništvo in energijo Maud Olofsson in predsednik uprave Volva Stephen Odell Danes sta v Göteborgu finančni direktor Forda Lewis Booth in predsednik kitajske družbe Geely Li Shufu v prisotnosti kitajskega ministra za industrijo in informacijsko tehnologijo Lija Jižonga in švedske ministrice za podjetništvo in energijo Maud Olofsson podpisala dogovor o prodaji Volva največjemu kitajskemu proizvajalcu avtomobilov Geelyju. Volvo je bil prodan za 1,8 milijarde dolarjev 1,35 milijarde evrov, kar ni niti tretjina od 6,4 milijarde dolarjev, kolikor je Ford za družbo Volvo Cars odštel leta 1999. Od 1,8 milijarde dolarjev bo velika večina 1,6 milijarde dolarjev plačana v gotovini. Kot so danes sporočili iz Geelyja, so vsa potrebna finančna sredstva že zagotovljena. Dogovor čaka še na odobritev regulatorjev Zadnje podrobnosti o prodaji naj bi bile sicer znane do konca tretjega kvartala 2010, saj strani čakata še na določene regulatorne odobritve. Odprto med drugim ostaja posojilo Evropske investicijske banke EIB v višini več kot 445 milijonov evrov. EIB je to posojilo Volvu odobrila še pred dogovorom o prodaji Geelyju, zaradi npr. višjih državnih subvencij na Kitajskem pa ga bo sedaj znova preučila. Družba Ford Motor je sicer že decembra sporočila, da se je s skupino Zhejiang Geely Holding Group dogovorila o vseh ključnih točkah prodaje družbe Volvo Car in da bo dokončen dogovor o prodaji podpisan v prvem četrtletju 2010, saj ga morajo potrditi še regulatorni organi. Kitajci bodo proizvodnjo podvojili Prodaja bo Volvu zagotovila potrebne vire, vključno s kapitalskimi investicijami, za nadaljnjo krepitev poslovanja in franšize v svetu, so takrat dodali v ameriški družbi. Geely naj bi v prihodnjih letih dosedanjo proizvodnjo dobrih 300.000 osebnih vozil letno kar podvojil. Družba Volvo Cars, znana predvsem po svojih velikih, družinskih avtomobilih, sicer zaposluje kakih 22.000 ljudi po vsem svetu, od tega 16.000 na Švedskem. V Geelyju pravijo, da bodo obstoječo proizvodnjo Volva na Švedskem in v Belgiji obdržali, preučili pa bodo tudi obstoječe proizvodne možnosti na Kitajskem.", "title": "Volvo odslej ponos Kitajske", "keywords": "volvo;geely;kitajska;ford;prodaja", "lang": "slovenian"}
{"body": "Dejan Židan. “Zakonski rok za evtanazijo smotrno podaljšati na 90 dni.” Nadzor nad čipiranjem psov bi po novem lahko izvajali tudi občinski redarji in ne le veterinarski inšpektorji. Dovoljen bi bil tudi izpust psov na javnih površinah v ograjenih pasjih parkih, kjer bi se lahko ti socializirali in igrali. To sta le dve od predlaganih sprememb zakona o zaščiti živali, ki je v vladni proceduri. Včeraj je v povezavi z zakonom predsednik odbora za kmetijstvo Dejan Židan obiskal dve zavetišči za zapuščene živali. Ker ugotavlja, da veliko vprašanj ostaja odprtih, je obljubil, da bo sklical sejo odbora. Preveč nečipiranih psov “Kolikor je v Sloveniji čipiranih psov, je tudi nečipiranih,” je ob obisku Židana opozoril vodja zavetišča Meli center Dušan Hajdinjak. Izpostavil je predvsem problem nadzora, ki je v Sloveniji po njegovih besedah zelo slab. Židan je bil nad številko presenečen, saj je po ocenah Veterinarske uprave RS (Vurs) nečipiranih psov le okoli deset odstotkov. Bi pa prenos nadzora tudi na občinske redarje bil prav zato dobrodošel, je dejal. Spremembe zakona Predlogi. Hišne živali bi lahko mladoletnim prodali ali oddali le ob navzočnosti enega od staršev. Po novem bi bila ob predložitvi mnenj strokovnjakov dovoljena tudi usmrtitev neobvladljivega psa. Hajdinjak je opozoril tudi na okoli 20 odstotkov občin, ki nimajo sklenjenih pogodb z zavetišči za zapuščene živali. Zanje bi bilo treba določiti tudi kazni, meni. Evtanazija po 90 dneh Po trenutno veljavni zakonodaji mora za najdeno žival 30 dni skrbeti občina, potem pa jo je dovoljeno evtanazirati in občina zanjo ne plačuje več. “Tridesetdnevni rok, ki ga je dala država, je rok, ki nima stika z realnostjo,” ugotavlja Židan, ki je prepričan, da bi bilo zakonski rok smotrno podaljšati na 90 dni. V Zavetišču Gmajnice so mu namreč pojasnili, da v prvih 30 dneh oddajo le nekaj manj kot tretjino psov. V 90 dneh oddajo okoli 80 odstotkov živali. Poleg tega je največ stroškov s sprejeto živaljo v prvem mesecu, in sicer, kot pravi Hajdinjak, “zaradi čipiranja, zdravstvene oskrbe in sterilizacije. Povprečna oskrba psa v prvih 30 dneh znaša okoli 350 evrov.” V naslednjih mesecih je v večini primerov edini strošek hrana.", "title": "En mesec skrbi je premalo", "keywords": "živali;zavetišče;čipiranje;evtanazija", "lang": "slovenian"}
{"body": "Kumer Žugelj brez potrebnih izkušenj Premier Pahor je napovedal, da se bodo finančni regulatorji pod okriljem vlade preselili pod okrilje Banke Slovenije, in ponovil, da se politika regulatorjev ne bo dotikala. Borut Pahor je ob tem dejal, da če je bil zdaj že vršilec dolžnosti direktorja Agencije za trg vrednostnih papirjev Damjan Žugelj deležen pritiskov s strani finančnega ministrstva, bo moral minister Franc Križanič te pojasniti. Premier je dodal, da je vlada najboljši odgovor glede domnevih pritiskov dala, ko je v četrtek Žuglja - tudi na predlog premierja - imenovala za vršilca dolžnosti direktorja ATVP-ja. S selitvijo finančnih regulatorjev pod okrilje Banke Slovenije pa bi se po Pahorjevem mnenju tudi institucionalno zagotovilo, da teh pritiskov ne bo več. Kumra zanima, kdo je Žuglju sestavil pogodbo o zaposlitvi Poslanec SD-ja Dušan Kumer je na vlado naslovil poslansko vprašanje v zvezi z imenovanjem Damjana Žuglja za vršilca dolžnosti direktorja ATVP-ja, saj meni, da ta ne izpolnjuje pogojev. Kumerja zanima, zakaj se je vlada odločila imenovati človeka, ki, kot pravi, dokazano nima potrebnih delovnih izkušenj za to delovno mesto. Žugljevo imenovanje za direktorja Agencije za trg vrednostnih papirjev je v prejšnjem mandatu sprožilo veliko prahu, saj je šlo za očitno politično favoriziranje kandidata, ki ni izpolnjeval razpisnih pogojev, piše Kumer. Če bi številni državljani vedeli, da so lahko izbrani, tudi če ne izpolnjujejo pogojev, bi se na razpis prijavilo bistveno več kandidatov, morda tudi sposobnejših in odločnejših od izbranega kandidata, dodaja. Kumer ob tem sprašuje še, ali je res, da je bilo pri odločitvi za Žugljevo imenovanje ključno dejstvo, da bi bil upravičen do odškodnine v višini 24 plač. Zanima ga, kdo je sestavil pogodbo o zaposlitvi in ali sta bili prejšnja in zdajšnja vlada z njeno vsebino seznanjeni.", "title": "Finančni regulatorji pod okrilje Banke Slovenije", "keywords": "Gospodarstvo", "lang": "slovenian"}
{"body": "Do 22. maja mora plačati 10 odstotkov varščine Stečajni upravitelj Prevent Globala Boris Kastivnik je podpisal pogodbo za prodajo družbe Aerodrom Maribor z enim od štirih ponudnikov, ki so oddali nezavezujoče ponudbe. Imena pa ni želel razkriti. Pojasnil pa je, da ima pogodba več odložnih pogojev, pri čemer kot najpomembnejšega izpostavlja plačilo varščine do 22. maja. Varščina znaša 10 odstotkov kupnine. Če bo vplačana pred 22. majem, bom prej sklical novinarsko konferenco in o tem obvestil javnost, je pojasnil Kastivnik. Povedal je le, da je pogodbo podpisal z enim izmed štirih ponudnikov, ki so do 22. januarja letos oddali takrat nezavezujoče ponudbe za nakup družbe in s katerimi je nato nadaljeval pogajanja. Po neuradnih informacijah, ki jih je časnik Večer objavil konec januarja, pa so se za nakup Aerodroma Maribor zanimale družba Diga Ing iz Ivančne Gorice, ki je lastniško povezana s turško družbo iz Ankare, Aviofun iz Libelič v solastništvu Fraktala Consulting in Damjana Cehnerja, družba Express Airways s sedežem v Orehovi vasi na istem naslovu kot Aerodrom ter družba Burglade UG iz Frankfurta. Za mariborsko letališče naj bi zainteresirani kupci po neuradnih podatkih Večera ponujali od 100.000 do 700.000 evrov. Kupec pa bo ob plačilu kupnine moral, kot je znano, prevzeti še obveznosti iz kreditov, ki znašajo okoli pet milijonov evrov.", "title": "Mariborsko letališče dobilo kupca. Njegovo ime še neznanka.", "keywords": "Gospodarstvo;Lokalne novice;Maribor", "lang": "slovenian"}
{"body": "Družba gre v likvidacijo V likvidacijo gre že tretje Kranjsko tekstilno podjetje, po Gorenjskih oblačilih in Ibiju še Aquasava. TV Slovenija poroča, da bo brez dela ostalo 360 zaposlenih. Lastniki podjetja, skupina Bonazzi, se je za likvidacijo odločila na zadnji skupščini, zdaj pa so o tem obvestili zaposlene in sindikat. Slaba četrtina zaposlenih bo delala še do konca oktobra, vsi pa bodo dobili odpravnino. Prva skupina 260 ljudi, ki bo zapustila podjetje, bo odpravnine dobila z redno plačo 15. septembra. Glavni vzrok za likvidacijo so razmere na trgu in povišanje stroškov, pravi generalni direktor Edi Kraus. Druge rešitve ni bilo. Na tej lokaciji smo mesečno izgubljali denar, nismo ustvarjali več dobička, ampak izgubo, je pojasnil in dodal, da so se za likvidacijo odločili v času, ko še lahko poplačajo terjatve. Predsednik sindikata Redžo Marošlič zagotavlja, da verjamejo obljubam, da bodo delavci poplačani. Za odpravnine je po njegovih besedah namenjenih 1,2 milijona evrov, delavcem pa bodo pomagali tudi pri iskanju nove službe. Pravi, da je nekaj družb že izkazalo zanimanje. Skupina Bonazzi je podjetje kupila po stečaju družbe Tekstilindus leta 1993, v teh letih pa so uvedli proizvodnjo poliestrskih in bombažnih tkanin.", "title": "Aquasava Na cesto 360 ljudi", "keywords": "aquasava;likvidacija;nezaposelni;odpuščanja", "lang": "slovenian"}
{"body": "Tako v NKBM-ju kot v Telekomu bi ohranili četrtinski delež Vlada je skupaj s predlogom proračuna v državni zbor poslala tudi predlog programa prodaje državnega finančnega premoženja za leti 2009 in 2010. Poleg deležev v nekaterih gospodarskih družbah napoveduje tudi prodajo kapitalskih naložb. Sam načrt prodaje utemeljujejo z namenom povečanja blaginje v okviru gospodarskih in socilanih reform ter tako s postopnim umikom države iz gospodarstva in posledično usklajeno privatizacijo največjih gospodarskih družb. K temu na vladi dodajajo, da je iz proračunskega vidika namen prodaje kapitalskih naložb zagotovitev likvidnih, torej denarnih, prejemkov. Cilj je čimvečja kupnina Cilj pri tem je doseči čim večjo kupnino, a kljub temu opozarjajo, da je treba zagotavljati tudi širše makroekonomske interese države, in sicer trajno in stabilno rast gospodarstva, izboljšanje kakovosti javnih storitev in nenazadnje tudi zagotavljanje konkurenčnejšega gospodarskega sistema. Naložbe in družbe, namenjene prodaji, so razdelili v dve skupini. V prvi gre za kapitalske naložbe, katerih kupnina je prejemek proračuna, v drugi pa za posredne naložbe države, katerih kupnina ne bo prejemek proračuna. Predlog programa prodaje državnega finančnega premoženja za leti 2009 in 2010 Najbolj opazni NKBM in Telekom V prvi skupini sta seveda najbolj opazni Nova kreditna banka Maribor in pa Telekom. V NKBM-ju ima država 41,5-odstotni delež, s predvideno prodajo 16,3 odstotkov pa bi še vedno ohranila 25-odstotni lastninski delež, kar bi ji omogočalo vplivanje na ključne strateške odločitve. Prav tako 25-odstotna lastnica namerava po prodaji 27,53-odstotnega deleža ostati v Telekomu. Kot cilje prodaje opredeljuejo vzpostavitev lastniške strukture, ki bi dolgoročno zagotavljala učinkovito upravljanje, konkurenčnost ter uspešen razvoj družbe Telekom in njenih hčerinskih družb. Celotna odprodaja Nafte Lendava Kar 100-odstotno prodajo načrtujejo za Nafto Lendava, pri Peku pa 82-odstotno. Ostale družbe, v katerih se načrtuje prodaja, so še Snežnik, Inkos, Inles, Glin IPP, Podjetje za urejanje hudournikov, Teroelektrarna Toplarna, Energetika Projekt, Javno komunalno podjetje Komunala Kočevje, RRA Mura, BSC, Regionalni center za razvoj, RRA Celje, Mura VGP, Drava VGP, VGP Kranj ter VGP Novo mesto. Za prodajo, katerih kupnina bo prejemek v proračun, pa so predvideni Talum, ki je hčerinska družba Elesa, in hčerinske družbe Rudnika Trbovlje-Hrastnik Fortuna - PIL, Spekter, Domex, Rudar Senovo, M&P in Gratex. V vseh družbah želi prodati celoten delež. Za vsako prodajo posebna komisija Za vsako naložbo, za katero se bo začel postopek prodaje, bo imenovana posebna komisija, ki bo pripravila program prodaje, v katerem bo opredelila tudi razloge za prodajo in cilje, saj so ti zdaj podani le okvirno. A ker so po mnenju pripravljavcev programa postopki prodaje zahtevni in dolgotrajni ter odvisni od razmer na trgu, poudarjajo, da ni nujno, da se bo realizacija zgodila v tem proračunskem obdobju.", "title": "Država se še vedno umika", "keywords": "Gospodarstvo", "lang": "slovenian"}
{"body": "Velenje - Srbski minister za gospodarstvo Nebojša Ćirić in direktor Gorenjevega podjetja v Valjevu Mirko Meža sta v petek podpisala aneks k pogodbi o delitvi sredstev za neposredne investicije. Gorenje je tako prejelo finančno spodbudo v višini 400.000 evrov, ki je namenjena zaposlitvi 200 oseb za nedoločen čas, so sporočili iz velenjske družbe. Srbska vlada je doslej s 340.000 evri že podprla 170 zaposlitev za nedoločen čas v valjevski tovarni. Gorenje v valjevskem obratu proizvaja modele hladilno-zamrzovalnih aparatov, ki dopolnjujejo produktno paleto velenjske tovarne, in s tem na trgu EU in zunaj nje izboljšuje svojo konkurenčnost tudi v nižjih cenovnih razredih. Gorenje je tovarno v Valjevu odprlo oktobra leta 2006, celotna naložba je bila vredna 20 milijonov evrov. V njej dnevno izdelajo več kot 800 hladilno-zamrzovalnih aparatov, ciljna zmogljivost pa je okoli milijon aparatov letno. Poleg proizvodne hale in skladišča je v valjevskem industrijskem kompleksu s površino 27.500 kvadratnih metrov še 850 kvadratnih metrov velik sodoben razstavno-prodajni Studio Gorenje, kjer je na voljo celotna Gorenjeva ponudba opreme za dom. Velenjčani so valjevski kompleks od tamkajšnje občine dobili v 99-letni najem za okoli 700.000 evrov.", "title": "Gorenju finančna spodbuda za tovarno v Valjevu", "keywords": "gospodarstvo;ekonomija", "lang": "slovenian"}
{"body": "Ljubljana - Minister za finance Franc Križanič je poslanski skupini SD, ki ji pripada tudi sam, zagotovil, da bo svoj zakonski predlog za zaprtje delniških knjig umaknil in da ta ne bo niti predmet javne razprave. To je včeraj Križanič zagotovil vodji poslanske skupine SD Dušanu Kumerju, ki je začuden, da je ta predlog podprla celo Agencija za trg vrednostnih papirjev, ki jo vodi Damjan Žugelj. \"ATVP bi morala v prvi vrsti skrbeti za javnost delniških knjig, saj je tudi do zdaj svoje delo gradila na razkrivanju teh manipulacij v javnosti,\" je še dodal Kumer. Kot smo razkrili v Dnevniku, je ministrstvo za finance s spremembo zakona želelo javnosti onemogočiti vpogled v delniške knjige, od česar pa bi imela dejansko največ koristi predvsem nekatera omrežja in dobro informirani posamezniki. Odločitev Križaniča za umik predloga sicer ne preseneča. Poleg številnih gospodarstvenikov, ekonomistov, investitorjev in uprav borznih družb zaprtja delniških knjig namreč ne podpirajo niti večje parlamentarne stranke, na katere smo se obrnili. \"Zaprtje vpogleda v delniške knjige bi le še povečalo nezaupanje v korporacijsko upravljanje, zmanjšalo transparentnost ter s tem omogočilo še bolj odprto polje za različne korporacijske mahinacije in manipulacije,\" je ocenil predsednik SLS Radovan Žerjav. Kot so dodali v poslanski skupini SD, bi omejitev vpogleda v delniške knjige \"naredila dodatno uslugo vsem, ki iz različnih špekulativnih razlogov skrivajo svoje lastništvo\" in \"dodatno zaščitila tiste, ki za to prikrivanje iščejo davčne oaze\". Podobno menijo tudi v poslanski skupini SDS, kjer so ocenili, da bi zapiranje delniških knjig povečalo tudi možnost netransparentnega delovanja ter okrepilo moč bolje informiranim priviligiranim skupinam. Argument ministrstva za finance, da bi z omejitvijo vpogleda v delniške knjige \"zaščitili\" interese in lastnino posameznika, je kot absurden in neresen označil tudi Žerjav, ki je ocenil, da bi zaprtje delniških knjig še dodatno poglobilo nezaupanje. Z drugim argumentom ministrstva, da borzne družbe v polletnih in letnih poročilih razkrijejo podatke o največjih lastnikih, zaradi česar javnost delniških knjig ni potrebna, pa se ne strinjajo niti v poslanski skupini Zares. Poslanec Zares Alojz Posedel je ob tem še opozoril, da z javnim dostopom do delniških knjig zasledujemo podobne cilje kot z javno dostopnostjo do sodnega registra in zemljiških knjig. matjaz.polanic@dnevnik.si", "title": "Zaradi negativnega odziva Križanič prisiljen umakniti predlog za zaprtje delniških knjig", "keywords": "gospodarstvo;ekonomija", "lang": "slovenian"}
{"body": "PS vložil predlog zakonskih sprememb glede holdinga V organizaciji predsednika DZ-ja Gregorja Viranta je potekal usklajevalni sestanek predlagateljev nadzornikov državnega holdinga. Predstavnikov SD-ja in SDS-a ni na sestanku. Na sestanku predlagateljev nadzornikov Slovenskega državnega holdinga so bili prisotni predsednik DL-ja Gregor Virant, finančni minister Janez Šušteršič, v imenu Ekonomsko-socialnega sveta Janez Posedi, predsednica komisije za nadzor javnih financ Alenka Bratušek PS, vodja poslanske skupine PS-ja Jani Möderndorfer, poslanka PS-ja Maša Kociper, vodja poslanske skupine NSi-ja Matej Tonin, poslanec SLS-a Jakob Presečnik, poslanec DeSUS-a Ivan Hršak in generalna sekretarka Združenja nadzornikov Slovenije Irena Prijović. Predsednik DZ-ja in DL-ja Virant in poslanka PS-ja Bratuškova po sestanku o imenih nista želela govoriti. Bratuškova si želi, da jih, ko bodo znana, ne bi skušali takoj diskreditirati. Pogoji v zakonu so kar strogi in predsednica komisije DZ-ja za nadzor javnih financ zato ocenjuje, da bo že izpolnjevanje pogojev trd oreh, prostora za diskreditacije zaradi predlagatelja torej ne bi smelo biti. Kandidati so po besedah Viranta in Bratuškove lahko strankarsko opredeljeni, če izpolnjujejo vse pogoje, vendar pa ne smejo biti strankarski funkcionarji. Nadzorniki ne bodo smeli k nobeni politični stranki, v noben kabinet predsednika vlade ali kateri koli drug kabinet hoditi po navodila, je povedal Virant. Na sestanku so med drugim ugotovili, da so roki zelo kratki, saj morajo biti predlogi kandidatov za nadzornike znani najpozneje do 28. januarja. Po Virantovih zagotovilih bodo v okviru teh rokov storili največ, kar je mogoče, da bo kandidacijski postopek čim bolj kakovosten. Vsi prisotni pa naj bi se strinjali, da morajo biti nadzorniki vrhunski strokovnjaki in da bi moral biti nadzorni svet tudi komplementaren. Kar pomeni, da bi morali člani pokrivati različna področja, ključna za uspešno delovanje holdinga. SDS odklonil Virantovo pobudo V največji vladni stranki SDS so pred sestankom ponovili svoje odklonilno stališče do Virantove pobude, saj so prepričani, da so vsi predlagatelji pri oblikovanju predloga zakona popolnoma samostojni, zakon pa ne predvideva nobenega moderatorja. Zato Virantovo pobudo ocenjujejo kot poseg, ki nima nikakršne podlage v zakonu o holdingu ali koalicijski pogodbi, prav tako pa naj ne bi bil skladen z ustavo. Lukšič ne vidi smisla sestanka Na sestanku poleg SDS-a ni predstavnikov SD-ja. Vendar se je glede sestanka v sporočilu za javnost odzval predsednik SD-ja Igor Lukšič. Nobenega razloga ne vidimo, da bi predsedniki strank in vodje poslanskih skupin sestavljali posvetovalno telo predsednika DZ-ja za kadrovska vprašanja. Vsaka stranka bo po lastnih kriterijih posredovala predloge, je pojasnil Lukšič in dodal, da so v SD-ju za vse funkcije vedno predlagali odgovorne, visoko kvalificirane ljudi in da bodo tako ravnali tudi v naprej. Vsi dosedanji dogovori z vladno koalicijo, da bi presegli ozko strankarske kriterije, so naleteli na gluha ušesa, je še opozoril Lukšič. Virant obžaluje bojkot SD-ja in SDS-a Virant je odsotnost SDS-a in SD-ja obžaloval in povedal, da zelo težko razume, kako bi lahko kdo bil proti preseganju strankarskih ločnic in iskanju širokega soglasja pri imenovanju nadzornikov v tako pomembno ustanovo. Ne izbiramo sveta krajevne skupnosti, ampak nadzorni svet ustanove, ki bo bdela nad 10 milijardami evrov državnega premoženja. To se ne da narediti na horuk, to se ne sme narediti nestrokovno in to se ne sme narediti stihijsko, je opozoril Virant. PS vložil predlog sprememb zakona o holdingu Temeljni cilj novele zakona je uveljavitev novega koncepta, ki zagotavlja boljše upravljanje z državnim premoženjem in njegovo zaščito. Predlog zakona sledi načelom gospodarnosti in učinkovitosti, s čimer se zagotavlja večjo transparentnost in zaupanje javnosti v ustrezno upravljanje državnih in drugih naložb s strani Slovenskega državnega holdinga, so glede predlaganih sprememb zapisali v PS-ju. Ob tem poudarjajo, da so poglavitne rešitve novele zakona zagotavljanje dostopa do informacij javnega značaja, zavezanost SDH-ja in njegovih odvisnih družb uporabi določb Zakona o javnem naročanju, in nadzor nad izkazi Računskega sodišča Republike Slovenije. Transparentnost upravljanja pa je zagotovljena z uravnoteženo zastopanostjo članov nadzornega sveta holdinga, katerih izbira bo temeljila na njihovi strokovnosti in izkušnjah.", "title": "Bojkot SD-ja in SDS-a pri usklajevanju glede nadzornikov državnega holdinga", "keywords": "Gospodarstvo", "lang": "slovenian"}
{"body": "Celje - Na celjskem sejmišču bodo od 20. do 22. marca letos trije sejmi, ki bodo odprli letošnjo sejemsko sezono na tem sejmišču. Gre za sejme Flora, Poroka in Altermed. Kot pojasnjujejo v družbi Celjski sejem, marčni sejmi tudi letos prinašajo številne novosti in zanimiva dogajanja, ki bodo pritegnila tako strokovno kot splošno javnost. V okviru sejma Flora bo paša za oči predstavitev sekcije cvetličarjev in vrtnarjev Slovenije pri Obrtno-podjetniški zbornici Slovenije v sejemski dvorani K. Na ogled bodo predstavitve zunanjih ali notranjih ureditev zasaditev, notranjih lončnic v dekorativnih posodah, sezonskih rastlin (pomladansko cvetje, balkonsko cvetje, enoletnice, dvoletnice, čebulnice) in tudi žalne floristike. Na razstavnem prostoru sekcije bodo razstavljeni tudi izdelki, ki bodo nastali na tretjem državnem prvenstvu mladih cvetličarjev, ki bo sicer potekal dan pred uradnim odprtjem sejmov. Sejemsko dogajanje bodo dopolnjevali tudi jubilejno, 10. tekmovanje srednješolcev, bodočih cvetličarjev in vrtnarjev, srečali se bodo slovenski vrtnarji, Društvo krajinskih arhitektov Slovenije bo predstavilo trajnostni vrt, aktualna predavanja za ljubitelje in strokovnjake bodo potekala na prireditvenem odru in drugih sejemskih prireditvenih dvoranah. Zanimivo bo tudi na sejmu Poroka, kjer si bodo lahko bodoče neveste in ženini na štirih modnih revijah izbrali obleko za poročni dan. Izbirati bo mogoče med najlepšimi poročnimi pogrinjki in prstani, svojo ponudbo bodo predstavili številni foto in snemalni studii, veliko pozornosti pa bo posvečeno tudi poročnemu in svečanemu ličenju, saj bodo na sejmišču potekala številna brezplačna ličenja in svetovanja razstavljavcev s tega področja. Kako najlepši dan v življenju pričakati čimbolj zdrav, pa bo mogoče izvedeti v okviru sejma Altermed. Na sejmu se bodo predstavile tudi Eko šole. V demonstracijski kuhinji si bo mogoče ogledati pripravo zdrave hrane, na medeni tržnici pa bo mogoče izbirati med izdelki iz medu in medom. Prav uspešnemu trženju čebeljih pridelkov bodo letos pozornost namenili tudi slovenski čebelarji, ki se bodo zbrali na tradicionalnem 32. državnem čebelarskem posvetu. Razpravljali pa bodo tudi o gozdnem medenju in čebelarskem turizmu.", "title": "Celje: Na sejmišču bodo od 20. do 22. marca trije sejmi - Flora, Poroka in Altermed", "keywords": "gospodarstvo;ekonomija", "lang": "slovenian"}
{"body": "Letalska družba Emirates je naročila rekordnih 90 letal. Roke si manejo predvsem pri Airbusu. Družba Emirates je naročila kar osem velikanov tipa A380 Letalska družba Emirates je postavila nov mejnik v zgodovini komercialnega civilnega letalstva. Družba iz Združenih arabskih emiratov je namreč na odprtju letalske razstave v Dubaju sklenila pogodbo, vredno kar 16 milijard evrov. Svojo floto bo povečala za kar 78 Airbusovih in 12 Boeingovih letal. Pogodba vključuje tudi možnost nakupa še dodatnih 50 letal, kar bi ceno zvišalo na vrtoglavih 24 milijard evrov. Dreamliner Arabcev ni prepričal Evropski Airbus je s to pogodbo premagal večnega ameriškega rivala Boeinga in sklenil najdonosnejšo pogodbo v zgodovini tega evropskega koncerna. Letalska družba Emirates je namreč sklenila dogovor o nakupu 70 širokotrupnih letal Airbus A350 in osem velikanov tipa Airbus A380, ki ima primat največjega potniškega letala na svetu in v svoji najmogočnejši različici na krov sprejme kar 900 potnikov. Predsednik družbe Emirates šejk Ahmed bin Saed al Maktum je pojasnil, da je vključno s to pogodbo družba doslej skupaj naročila že kar 58 letal tipa A380 in tako postala Airbusov največji kupec omenjenih letal. Prvi super jumbo bo v Združene arabske emirate odletel prihodnje leto. Prav tako so v družbi Emirates sklenili pogodbo za nakup 12 letal Boeing 777-300ERs v skupni vrednosti dobri dve milijardi evrov. Flota emiratskega letalskega prevoznika se bo tako v naslednjih letih povečala za 57 Boeingov 777, saj še pričakujejo dostavo 45 letal, za katera so pogodbe sklenili v prejšnjih letih. Sicer pa so pri Boeingu v izjavi zapisali, da so pogodbo podpisali tudi s katarsko letalsko družbo Qatar Airways. Pogodba je vredna 6,1 milijarde evrov, vsebuje pa nakup 30 najnovejših Boeingovih letal 787 Dreamliner in petih tovornih letal tipa 777. V letalski družbi Emirates so še povedali, da so pred nakupom kar nekaj mesecev potekali intenzivni pogovori in pogajanja z obema proizvajalcema, da bi lahko izvedli naročilo takih letal, ki so v skladu z njihovimi zahtevami. Direktor družbe je dejal, da so se precej časa odločali med nakupom letal Airbus A350 in Boeingovega Dreamlinerja 787, ki sta primerljiva tipa letal. Na koncu smo se odločili za Airbus, kar pa še ne pomeni, da ne bomo kdaj v prihodnosti kupili tudi Boeingovih Dreamlinerjev, je pojasnil al Maktum.", "title": "Naročili 90 letal", "keywords": "letalska;družba;emirates;boeing;airbus", "lang": "slovenian"}
{"body": "Po novem bodo morali v Črni gori poleg domačinov tudi turisti plačevati davek na okolje. V Črni gori bodo morali turisti plačevati davek za okolje. V Črni gori bodo morali turisti od 15. junija naprej plačati tudi davek za okolje, s katerim želijo zaščititi črnogorsko naravo. Tako bo davek, ki ga domačini že plačujejo, sedaj obremenil tudi turiste, ki ga bodo plačali ob vstopu v državo. Tovrstna vstopnica bo veljala leto dni, stala bo pa od 10 evrov za osebne avtomobile pa vse do 150 evrov za avtobuse in tovornjake. Na črnogorskem ministrstvu za turizem menijo, da se število turistov zaradi tega ne bo zmanjšalo, upajo pa, da se bo zmanjšalo število vozil, ki bodo hrumela po njihovih cestah. V nekaterih delih Črne gore, ki jo je lani obiskalo približno milijon turistov, davku nasprotujejo, saj menijo, da njihova država še ni postala ena vodilnih turističnih destinacij in bi davek lahko vplival na to, da bo Črno goro obiskalo manj turistov.", "title": "Črna gora bo obdavčila turiste", "keywords": "črna;gora;turisti;turizem;davek;okolje", "lang": "slovenian"}
{"body": "Ljubljana - Potem ko je Agrokor javno potrdil svojo namero za prevzem Mercatorja, je Agencija za trg vrednostnih papirjev (ATVP) po besedah njenega direktorja Damjana Žuglja sprožila postopek nadzora. Žugelj več ni želel razkriti, po naših informacijah pa je na Agrokor včeraj že poslal prošnjo za pojasnila o prevzemni nameri. Še več težav bi lahko imel Agrokor z drugim regulatorjem, Uradom za varstvo konkurence, ki bi v primeru prevzema oziroma že ob nakupu četrtine družbe presojal skladnost koncentracije s pravili varstva konkurence. Krepitev prevladujočega položaja na trgu je namreč sporna s stališča evropske, slovenske in hrvaške zakonodaje. In zakaj se je ATVP odločila ukrepati? Prevzemna zakonodaja med drugim določa, da mora prevzemnik pred objavo ponudbe za prevzem o tem obvestiti Agencijo za trg vrednostnih papirjev, upravo tarče in Urad za varstvo konkurence. Tega v konkretnem primeru Agrokor sicer po dostopnih informacijah (še) ni storil. Če na podlagi razmer na trgu kapitala izhaja, da namerava prevzemnik objaviti prevzem in če se med drugim cena delnice na borzi pomembno zviša, lahko ATVP od prevzemnika zahteva, da se v 24 urah izjasni, ali namerava dati prevzemno ponudbo. Gre za tako imenovano izjavo o prevzemni nameri, ki jo mora prevzemnik tudi objaviti. Če prevzemnik potrdi, da namerava objaviti prevzem, pa mora v mesecu dni objaviti ponudbo za prevzem. V primeru, da tega ne stori, je sankcioniran na ta način, da leto dni ne sme objaviti ponudbe za prevzem. Poleg regulatorjev poteze Agrokorja budno spremlja tudi vladajoča slovenska politika, ki tako kot v zadnjih dveh letih tudi zdaj ni naklonjena lastniškemu vstopu Agrokorja v Mercator. Po včerajšnjem neformalnem sestanku vladnih predstavnikov je bil kmetijski minister Dejan Židan odločen: \"Z našega stališča je Agrokor nesprejemljiv kupec Mercatorja. Ministri smo se v zadnjih dneh veliko pogovarjali o tej zgodbi, informirali tudi predsednika vlade in osebno ocenjujem, da je splošno prisotno mnenje, da moramo v takšnih zgodbah ščititi slovenski interes. Seveda pa je jasno, da prihaja čas, ko lahko regulatorji začnejo opravljati svojo vlogo.\" Da je Agrokor nezaželen kupec, je utemeljil s tem, da ogroža interes slovenske proizvodnje hrane, ki je za državo strateškega pomena. V kmetijski proizvodnji in predelavi hrane zaposluje namreč skoraj sto tisoč ljudi, kot država in kot del regije pa mora Slovenija tudi zagotavljati maksimalno stopnjo prehranske varnosti. Kot drugi razlog je Židan omenil, da je bila Agrokorjeva trgovska veriga v preteklosti sovražno nastrojen partner do slovenske živilskopredelovalne industrije, veliki sistemi pa svoje obnašanje zelo težko spremenijo. Tudi če Agrokor ne bi bil vertikalno organiziran sistem, ne bi prinašal sinergij, saj Mercator in Agrokor delujeta v isti regiji oziroma na istih trgih. Ker pa gre še za vertikalno organiziran sistem, Agrokor išče sinergijske učinke za svojo verigo, kar dodatno ogroža slovensko proizvodnjo hrane, je opozoril. Židan je poudaril tudi, da je na podlagi bilanc enostavno ugotoviti, da je Mercator kapitalsko bolj ustrezno podjetje in bi po logiki moral biti Mercator kupec Konzuma. \"Poznana pa je zgodba Slovenije proti tako imenovanim tajkunom in nobene potrebe ni, da če preganjamo lastne tajkune, nimamo podobnega odnosa tudi do tujih tajkunov. Izjemno pomembno je, da ne dovolimo, da je Mercator del reševanja zapletene poslovne zgodbe Agrokorja,\" je dodal. Ob tem je izrazil dvom tudi o bančnem sistemu, ki v Sloveniji skoraj ne servisira več svojih poslovnih partnerjev, na primer Unicredit, ima pa nasproten odnos na Hrvaškem. \"Zlasti je treba preveriti, ali s pritiskom na slovenske poslovne partnerje celo ne izsiljuje neoptimalne prodaje Mercatorja.\" vesna.vukovic@dnevnik.si suzana.rankov@dnevnik.si", "title": "ATVP nad Todorića, ministri odločno proti prevzemu Mercatorja", "keywords": "gospodarstvo;ekonomija", "lang": "slovenian"}
{"body": "Vlada je na seji le imenovala Damjana Žuglja za v. d. direktorja Agencije za trg vrednostnih papirjev. To je storila na predlog sveta agencije. Damjan Žugelj Kot je povedala državna sekretarka na ministrstvu za finance Helena Kamnar, je vlada na današnji seji za v. d. direktorja Agencije za trg vrednostnih papirjev ATVP imenovala Damjana Žuglja. Žugelj bo funkcijo v. d. direktorja lahko opravljal največ šest mesecev. Kot je pojasnila, so Žuglja imenovali na predlog sveta agencije, ki ga je ta danes tudi dopolnil z manjkajočimi elementi. Kot je po seji vlade povedal predsednik vlade Borut Pahor, bi morala tovrstna imenovanja opravljati Banka Slovenije in ne vlada. Zato bodo pripravili novelo zakona, kjer bodo tudi tovrstne zadeve uredili. Kot je znano, je upravno sodišče pred časom s sodbo razveljavilo lanski sklep vlade o imenovanju Žuglja za direktorja ATVP in zadevo vrnilo v ponovno odločanje uradniškemu svetu oz. vladi. Sodišče je sklep razveljavilo, ker je presodilo, da Žugelj ne izpolnjuje pogojev za direktorja agencije. Svet agencije je nato na izredni seji sklenil, da vladi za v. d. direktorja predlaga prav Žuglja. Kot so pojasnili v svetu, so pri tem upoštevali predvsem potencialne finančne obveznosti ATVP v času finančne krize, povezane s prenehanjem funkcije oz. delovnega razmerja direktorja ATVP iz nekrivdnih razlogov.", "title": "Žugelj bo v. d. direktorja ATVP", "keywords": "banka;slovenije;agencija;za;trg;vrednostnih;papirjev;pahor;borut;damjan;žugelj;kamnar;helena;vlada;direktor", "lang": "slovenian"}
{"body": "V sredo in četrtek sledita nadaljevanji zgodbe Iniciativni odbor delavcev Slovenskih železnic na čakanju je imenoval svoje zastopnike. Sindikati medtem zagotavljajo, da niso sodelovali pri izbiri delavcev, ki so odšli na čakanje. Zastopniki delavcev železnic, ki od ponedeljka doma čakajo na delo, so postali Veselko Buletinac, Ivan Koren, Miloš Rusič in Andrej Rodinger. Svoje nadaljnje dejavnosti bodo predstavili v četrtek, medtem ko bo vodstvo železnic svoj del zgodbe pojasnilo v sredo. Znano je, da so Slovenske železnice napotile 1.075 zaposlenih na čakanje. To pa še ni dokončna številka, saj jih bodo v drugi fazi na čakanje lahko napotili do 2.000. Iniciativni odbor je že v petek opozoril, da naj bi delavski direktor Slovenskih železnic Albert Pavlič in predsednik sveta delavcev Silvo Berdajs sodelovala pri oblikovanju seznama zaposlenih za čakanje na delo, pri čemer naj bi izbrali veliko izobraženih zaposlenih, medtem ko dela zdaj opravljajo zaposleni brez ustrezne izobrazbe. Seznam po mnenju odbora zato ni narejen strokovno, Pavliča in Berdajsa pa so pozvali k odstopu. Berdajs in vodstvo navedbe zanikata Berdajs je že zavrnil navedbe, da naj bi pripravljal sezname. Ti so bili po njegovih besedah sestavljeni na podlagi ugotovitev posameznih vodstvenih delavcev glede produktivnosti zaposlenih in obsega dela. Tudi vodstvo SŽ-ja z Goranom Brankovičem na čelu je zatrdilo, da so zaposlene, ki so vključeni v ukrep začasnega čakanja na delo, izbirali direktorji posameznih področij v sodelovanju z vodji posameznih organizacijskih enot glede na trenutni obseg dela ter glede na ukrepe racionalizacije in optimizacije poslovanja. Sindikati nismo imeli vpliva na sezname Podobno so za MMC povedali še reprezentativni sindikati na železnicah. Sporočili so nam, da ne drži očitek o sindikalnem šikaniranju posameznih delavcev, sindikati pa tudi niso imeli nobenega vpliva na izbor delavcev, ki so bili napoteni na čakanje. To je bilo v domeni najvišjega vodstva in vodstev posameznih organizacijskih struktur SŽ-ja, pravijo. Delavci na čakanju ohranjajo vse pravice S svetom delavcem in s sindikati se je sešlo vodstvo železnic. Ugotovili so, da so med nujnimi ukrepi za izboljšanje poslovanja družbe tudi napotitev delavcev na čakanje, s tem pa po besedah vodstva ti delavci ohranjajo vse pravice, po izteku ukrepa pa se bodo vrnili na delo. Ta ukrep nima nobenih povezav z ugotavljanjem trajno presežnih delavcev, še zagotavlja vodstvo. Predvidena kadrovska sanacija družbe se bo namreč reševala predvsem s pospešenim upokojevanjem vseh tistih delavcev, ki izpolnjujejo pogoje za upokojitev, in drugimi socialno vzdržnimi oblikami reševanja morebitne prezaposlenosti. Vse z namenom, da ne bo treba pristopiti k ugotavljanju trajno presežnih delavcev, ki bi prešli v odprto brezposelnost, so v skupni izjavi zapisali vodstvo, svet delavcev in sindikati železnic. Kriza in konkurenca SŽ spravili tik pred stečaj Železnice so se lani spopadle z učinki svetovne gospodarske krize, ob tem pa še s prihodom tuje konkurence na slovenske tire, kar je povzročilo zmanjšan obseg dela. Zaradi tega ter preteklih izgub in prezadolženosti so Slovenske železnice poslovanje v letu 2009 končale s 95 milijoni evrov osnovnega kapitala, 80 milijoni evrov bilančne izgube in 350 milijoni evrov posojil. Zaradi takega stanja jim grozi stečaj, ki bi največ negativnih posledic prinesel ravno zaposlenim v družbi.", "title": "SŽ Čakanje na stranskem tiru", "keywords": "sinidkati;sž;železnice", "lang": "slovenian"}
{"body": "Kranj - Lastniki Gorenjskega tiska so na današnji skupščini upravi in nadzornemu svetu podelili razrešnico za minulo leto ter sklenili bilančni dobiček prenesti v rezerve. Skupščina je dala soglasje k sklenitvi pogodbe o prenosu poslovnega obrata za proizvodnjo tiskovin na novo podjetje. O prenosu dejavnosti tiskarstva pa bodo lastniki odločali v torek. Na današnji skupščini so sklenili, da se bilančni dobiček v višini skoraj 3,8 milijona evrov razporedi v druge rezerve iz dobička. Kot revizorja za tekoče leto so delničarji imenovali podjetje za revidiranje KPMG Slovenija, sprejeli pa so tudi spremembe statuta družbe zaradi uskladitve z zakonskimi določili. V skladu s spremembo statuta se bo zmanjšalo število članov nadzornega sveta in sicer bodo s funkcije odpoklicali Matjaža Satlerja in Tino Bačič iz MSIN, družbe za svetovanje in investiranje. Kot so za STA potrdili v Gorenjskem tisku, so lastniki na skupščini potrdili predlagane sklepe. To tudi ni presenetljivo, saj več kot 90 odstotkov lastniškega deleža prek povezanih družb obvladujeta Matjaž Satler in Marko Mohar, ki imata večinski delež tudi v EGP (Embalažno grafično podjetje) Škofja Loka. Zato so se v javnosti pojavila ugibanja, da bodo v prihodnje dejavnosti obeh podjetij združili. Pogodba o izčlenitvi in prenosu dela premoženja Gorenjskega tiska, ki je namenjen tiskarstvu in proizvodnji papirja ter izdelkov, na družbo ADM iz Grosupljega, je bila sklenjena že 24. junija. Delničarji pa bodo v torek na še eni skupščini odločali o soglasju, ki je pomemben za realizacijo pogodbe. V skladu s tem soglasjem bo tiskarska dejavnost Kranjskega podjetja prešla na družbo ADM - trgovina, inženiring in proizvodnja, za katero je pred sodnim registrom v teku postopek za registracijo spremembe firme in sedeža v Gorenjski tisk - storitve, tiskarna in knjigoveznica s sedežem na istem naslovu kot Gorenjski tisk. S tem 100-odstotno lastništvo te hčerinske družbe prevzema Gorenjski tisk, ki zaposluje okrog 150 ljudi.", "title": "Skupščina Gorenjskega tiska o poslovanju, v torek pa o prenosu", "keywords": "gospodarstvo;ekonomija", "lang": "slovenian"}
{"body": "Skoraj polovica jih porabi manj kot prej Več kot polovica Slovencev že čuti vpliv recesije, je pokazala raziskava recesijskega trženjskega monitorja. Anketo je marca izvedlo Društvo za marketing Slovenije, na vprašanja pa je odgovarjalo 1.000 ljudi. Po rezultatih sodeč 48 odstotkov vprašanih vpliva recesije še ne čuti, 0,2 odstotka vprašanih pa ne vesta, ali vpliv že čutita ali ne. Odstotek vprašanih je službo zaradi recesije že izgubil, kar 22 odstotkov pa jih pričakuje, da se bo to kmalu zgodilo. Kljub vsemu skoraj dve tretjini vprašanih menita, da je njihovo delovno mesto varno. Dva odstotka anketiranih sta celo odogovorila, da je njihovo delovno mesto s krizo postalo še bolj varno, šest odstotkov pa jih pričakuje, da se bo to še zgodilo. Z nižjo plačo skoraj že četrtina Zaradi krize nižjo plačo prejema 22 odstotkov ljudi, 17 odstotkov pričakuje znižanje, skoraj polovici, 48 odstotkom, pa se plača ni znižala. Sedem odstotkov vprašanih pričakuje zvišanje plače, to pa se je že zgodilo štirim odstotkom. V pričakovanju poslabšanja stanja Tako se je skoraj četritini anketiranih finančno stanje že poslabšalo, poslabšanje v bližnji prihodnosti pa predvideva 29 odstotkov ljudi. Da se kljub krizi ne bodo dogajale spremembe, meni 37 odstotkov vprašanih, izboljšanje pa pričakuje devet odstotkov anketiranih. Finančno stanje se je v času krize izboljšalo odstotku tistih, ki so bili zajeti v raziskavo. Malo manj kot polovica jih zaradi recesije že troši manj, 17 odstotkov jih bo manj trošilo v prihodnosti, točno tretjina bo trošila isto kot pred začetkom krize, dva odstotka pa že ali pa še bosta trošila več.", "title": "Polovica Slovencev že čuti recesijo", "keywords": "Gospodarstvo", "lang": "slovenian"}
{"body": "Plače pri nas okoli 3,5-krat nižje Med Slovenijo in Švico je precej razlik - še zlasti v ravneh cen in kupni moči neto plač, je pokazala raziskava Inštituta za ekonomsko diagnozo in prognozo. Primerjava maloprodajnih cen je tako pokazala, da so te v Sloveniji za kar 28 odstotkov nižje kot v Švici. Še bolj očitna je razlika pri cenah storitev, ki so nižje za 38 odstotkov, poroča TV Slovenija. Slovenske plače okoli 3,5-krat nižje od švicarskih Ta slika je kljub temu precej drugačna, če primerjamo švicarske in slovenske plače. Vodja raziskave Davorin Kračun je pojasnil, da povprečna neto plača v Sloveniji znaša 864 evrov marčni podatek, v Švici pa okoli 3.000 evrov. Prejemnik povprečne plače tako v Sloveniji kupi za 60 odstotkov manj enakih dobrin kot Švicar s svojo plačo. Zanimiv je podatek, da so v Sloveniji relativno dražje pridelane in konzervirane ribe, sveže in predelano mleko, cenejše pa so sveže ribe, sveže vrtnine in sveže meso. Slovenija od Švice boljša, ko gre za javni dolg Ko se našo državo primerja s Švico, pa lahko ugotovimo, da smo boljši po kriteriju javnega dolga. Slovenski je za polovico manjši od švicarskega, še navaja TV slovenija. Vse podrobnosti raziskave so strnjene v knjigi z naslovom Kupna moč slovenskega evra in švicarskega franka.", "title": "Slovenija še ni Švica", "keywords": "Gospodarstvo", "lang": "slovenian"}
{"body": "Sum usklajenega delovanja Agencija za trg vrednostnih papirjev ATVP je Sod zaradi suma usklajenega delovanja pozvala, da se izreče o dejstvih, povezanih z lastništvom v Aerodromu Ljubljana in Pozavarovalnici Sava. Sod se mora skupaj z nekaterimi drugimi državnimi lastniki družbe izreči glede deleža lastništva v obeh omenjenih družbah. Gre za morebitno obveznost, da Sod kot lastnik skupaj z Zavarovalnico Triglav, NKBM-jem in Aerodromom Ljubljana objavi ponudbo za prevzem Save Re oziroma skupaj z Zavarovalnico Triglav, Kapitalsko družbo in Luko Koper prevzem družbe Aerodrom Ljubljana. Usklajeno ravnanje državnih lastnikov? Agencija za trg vrednostnih papirje namreč sumi, da so družbe pri lastništvu obeh podjetij ravnale usklajeno. V Sodu so dejali, da bodo oba poziva preučili, nanju odgovorili in hkrati storili vse za zaščito svojih interesov.", "title": "ATVP preiskuje državne lastnike Save Re in Aerodroma Ljubljana", "keywords": "Gospodarstvo", "lang": "slovenian"}
{"body": "Potem ko je družba SCT Obrati, hčerinska družba SCT, vložila predlog za stečajni postopek, naj bi enako storila tudi družba SCT Gem. Vložen pa je tudi predlog za stečaj SCT d.d. Zidar naj bi želel potopiti neuspešne hčerinske družbe, izčrpati matično družbo in najverjetneje s tujim partnerjem ustanoviti podjetje s čisto bilanco. Potem ko je družba SCT Obrati, hčerinska družba SCT, na ljubljanskem okrožnem sodišču vložila predlog za stečajni postopek, naj bi enako danes storila tudi družba SCT Gem. SCT Gem je v sistemu SCT največji poslovni vir, opravlja pa prevozne storitve in strojne storitve gradbene mehanizacije. Vložen je tudi predlog za stečaj SCT d.d. Podjetje SCT Gem, katerega direktor je Miha Zidar in ima 400 zaposlenih, ima tudi lastne zmogljivosti za vzdrževanje strojev in vozil. Sodišče je po poročanju Dnevnika v zadnjem času prejelo več zahtev za stečaj hčerinskih družb SCT. Te vlagajo njihova vodstva, glede na to, da so največji upniki teh družb prav podjetja iz skupine SCT d.d., pa je upravičena domneva, da gre za programirane stečaje, namenjene zniževanju števila zaposlenih in varčevanju pri izplačilu odpravnin. Medtem pa je podjetje Instalacije Grosuplje na ljubljansko okrožno sodišče vložilo tudi zahtevo za stečaj SCT d.d. Informacijo so nam potrdili na sodišču, direktorica podjetja Irena Marta Lipar Oštir pa je za Dnevnik dejala Za to smo se odločili zaradi več let stare terjatve, ki jo imamo do SCT. Zgolj glavnica je vredna okrog pol milijona evrov. Iz SCT so nam sporočili, da uradnega obvestila s strani sodišča o predlogu za stečaj niso dobili. Predlog za začetek stečajnega postopka je bil vložen le za družbo SCT Obrati, dodajajo. V družbi je zaposlenih približno 250 ljudi, plače pa bodo prejemali, tako kot so jih vedno do zdaj, zagotavljajo na SCT. Plombe na sedem družb Okrajno sodišče v Ljubljani je medtem pred dnevi ugodilo predlogu enega od upnikov SCT, družbi Liko Liboje, ki mu SCT dolguje dobrih 197.000 evrov s pripadajočimi obrestmi, in mu s predhodno odredbo vpisalo zastavno pravico na pomembnem delu premoženja v lasti SCT. Plombe je sodišče po pisanju Dnevnika vpisalo na deležih SCT v sedmih družbah v SCT Naložbah, Bitumi, Kamnolomu Verd, SCT Asfaltih, Rimskih Toplicah, Begradu in Hidrotehniku. Hkrati je sodišče tudi zamrznilo terjatve, ki jih ima SCT do Družbe za avtoceste v RS Dars, in slednjemu prepovedalo njihovo plačevanje. Po podatkih časnika gre za terjatve iz devetih pogodb, ki sta jih Dars in SCT sklenila med letoma 2005 in 2010. Dars je sicer zadnji dan lanskega leta SCT-ju dolgoval skoraj 21 milijonov evrov. Izrazita zadolženost dolžnika in celotne skupine SCT kažeta na likvidnostne težave dolžnika, s tem pa tudi na verjetnost, da dolžnik ne bo zmožen plačevati svojih denarnih obveznosti do upnikov, je v obrazložitvi sklepa po navedbah Dnevnika zapisalo sodišče. Pri tem se je sodišče sklicevalo tudi na sklep upravnega odbora SCT, v katerem ta priznava, da družba posluje negativno, da ne dosega gospodarskega načrta in da je v slabi likvidnostni situaciji . Na sodišču so tudi razkrili, da so v SCT znižali plače vsem zaposlenim, razen tistim, ki sodelujejo pri pripravi in izvedbi sanacije. To po odločitvi sodišča kaže na selektivno obravnavanje delavcev in s tem tudi na možnost selektivnega obravnavanja upnikov. SCT na poti proti propadu Abanka je zaradi neporavnanih obveznosti za nekaj časa blokirala transakcijski račun SCT d.d. Danes se bo s predstavniki sindikata in upniki podjetja sestal sekretar Sindikata delavcev gradbenih dejavnosti Slovenije Oskar Komac. Kot je pojasnil, je od treh velikih gradbincev v državi Vegrad že potonil, SCT je na poti, Primorje pa za zdaj uspeva. Medtem ko dolg SCT Obrati znaša 13 milijonov evrov, od tega je skoraj polovica neporavnanih terjatev, je dolg matične družbe SCT višji od 200 milijonov evrov. Kljub velikim težavam pri plačevanju dobaviteljev in podizvajalcev pa se v SCT očitno najde tudi denar za kreditiranje njegovih menedžerjev. Podjetju SCT Investicije, ki je v posredni večinski lasti Ivana Zidarja, je namreč pred dnevi podjetje SCT Naložbe, ki je v lasti SCT, odobrilo milijon evrov posojila, še piše Dnevnik. Zidar s tujim partnerjem v novo podjetje? Končna usoda SCT sicer še ni znana, v javnosti pa krožijo informacije, da naj bi vodstvo SCT z Ivanom Zidarjem na čelu želelo potopiti neuspešne hčerinske družbe, izčrpati matično družbo in najverjetneje s tujim partnerjem ustanoviti podjetje s čisto bilanco. Po pisanju današnjega Dela je SCT po neuradnih informacijah čedalje bližje prisilni poravnavi, ki jo pripravlja vodstvo družbe. Po nepreverjenih informacijah vodstvo delavcem ne bo podaljšalo pogodb o zaposlitvi za določen čas, kar po pisanju časnika pomeni, da bo brez dela ostalo približno 1000 zaposlenih, kar je približno polovica vseh. Gradbeni sektor se sooča z nelikvidnostjo. Ko gre v stečaj eden, za seboj potegne še kopico izvajalcev, ki so med seboj prepleteni. Domine so se začele rušiti, je še poudaril Komac. Bankrot vprašanje časa Kot pravi ekonomist Jože P. Damijan, je bankrot SCT le še vprašanje časa. Iz težav, v katere je zašel, se po njegovih besedah ne more rešiti, ne glede na to, koliko hčerinskih podjetij bo spravil v stečaj. Prisilna poravnava pri tolikšni izpostavljenosti obveznostim do bank in dobaviteljev pa ne more biti uspešna, ocenjuje Damijan. Kot je še pojasnil Damijan z ljubljanske ekonomske fakultete, so težave SCT bolj kot s krizo, ki je prizadela vsa gradbena podjetja, povezane z managerskim lastninjenjem podjetja. Z managerskim odkupom prek bančnih kreditov je prišlo do popolnega izčrpavanja denarnega toka krovnega podjetja in njegovih hčerinskih družb. SCT je zaradi tega še v težjem položaju, pravi Damijan, kot je bila situacija, v katero je zašel propadli Vegrad, ki ga niso pestile te dodatne finančne težave zaradi managerskega odkupa.", "title": "'Bankrot SCT le še vprašanje časa'", "keywords": "sct;gem;hčerinska;družba;hčerinsko;podjetje;predlog;stečaj;dolg", "lang": "slovenian"}
{"body": "Sedmič zapored pozitiven teden v New York Bančni posli na Wall Streetu cvetijo. Dve leti po visokih izgubah se je banka JP Morgan pohvalila s 4,8 milijarde dolarjev četrtletnega dobička in napovedala štirikrat višjo dividendo. Spomin na dan, ko je Jamie Dimon, prvi mož banke, sporočil slabe rezultate zadnjega četrtletja leta 2008, je povsem zbledel. Druga največja ameriška banka je zdaj močnejša kot kadar koli. Finančni trgi so se umirili, delniški trgi so na dveinpolletnem vrhu, ameriško gospodarstvo solidno okreva, res pa je, da je pri hipotekarnih posojilih še vedno opaziti nenormalno visok delež tistih, ki mesečnih obrokov ne morejo poravnati. Dow Jones 11.674 Nasdaq2.755 DAX307.075 FTSE1006.002 FTSEurofirst 3001.156 Nikkei10.499 EUR/USD1,3387 USD/JPY82,83 EUR/CHF1,2902 Lahka nafta91,68 USD Zlato1.362 USD Euribor, 6-mesečni1,244 % Tri milijarde za rezervacije Vseeno je JP Morgan namesto devetih milijard dolarjev v zadnjem četrtletju 2010 za rezervacije namenil le tri milijarde. Posledično je dobiček porasel za 47 odstotkov na 4,8 milijarde dolarjev, prihodki pa za šest odstotkov, na 26,7 milijarde dolarjev. Dividenda naj bi se povzpela na en dolar po delnici, kar pa je še vedno precej manj kot v časih pred začetkom krize, ko je bila dividenda 1,52 dolarja. Kljub temu velja JP Morgan za zmagovalca finančne krize, ne nazadnje je tudi edina od največjih finančnih ustanov, ki ni potrebovala državne pomoči. Sedmič zapored pozitiven teden JP Morgan je pred podaljšanim koncem tedna ponedeljek bo v ZDA prazničen, spominjali se bodo Martina Luthra Kinga poskrbel za dobro voljo vlagateljev, ki menijo, da bodo tudi preostale finančne družbe pozitivno presenetile s četrtletnimi rezultati. Delnice JPMorgana so se podražile za odstotek, letos že za šest odstotkov. Dow Jones 11.787 točk je v petek kljub slabšemu indeksu zaupanja potrošnikov porasel za pol odstotka, na tedenski ravni pa je že sedmič zapored pridobival, saj se je njegova vrednost od ponedeljka povzpela za odstotek. Če bo tudi naslednji teden pozitiven, bomo prvič po januarju 2004 videli tako dolg pozitiven niz. Bernanke zavrača kritike Novice, ki jih te dni sporočajo največje ameriške korporacije, so očitno tako dobre, da nihče ne razmišlja, kaj čaka ameriško gospodarstvo, ko bodo državne spodbude usahnile. Na začetku tedna je predsednik Zveznih rezerv Ben Bernanke sporočil, da naj bi imele letos ZDA od tri- do štiriodstotno gospodarsko rast, vseeno pa bo Fed še naprej skrbel za presežno likvidnost. Bernanke je priznal, da je prav to tudi eden izmed razlogov za rast delniških trgov, ki so se od marca 2009 veličastno pobrali, vendar pa zavrača kritike, da na ta način napihujejo balon vrednosti finančnih proizvodov. Evro občutno navzgor Zadnji teden je pomembno vlogo odigrala tudi uspešna dražba portugalskih in španskih obveznic. Vse kaže, da vlagatelji še zaupajo državama, ki naj bi bili po Grčiji in Irski naslednji v vrsti za tujo pomoč. Na pomoč je priskočila tudi Kitajska, ki naj bi v naslednjih mesecih v evropski dolg mesečno investirala po 15 milijard dolarjev, da bi s tem uspešno alocirala svoje ogromne devizne rezerve. Te so se v zadnjem lanskem četrtletju povzpele za 199 milijard dolarjev, na 2850 milijard. Evropska valuta je doživela pravo renesanso in se z 1,29 povzpela na 1,34 dolarja. To je bila največja tedenska rast evra v zadnjem letu in pol. Napovedi so si povsem nasprotne - nekateri stavijo, da bo evro konec leta vreden 1,50 dolarja, drugi, da ga čaka padec na 1,20 dolarja.", "title": "JP Morgan - veliki zmagovalec finančne krize", "keywords": "Gospodarstvo", "lang": "slovenian"}
{"body": "Zagreb - Prodaja novih avtomobilov na Hrvaškem je v letošnjih prvih sedmih mesecih v primerjavi z enakim obdobjem lani padla za 48,5 odstotka, je danes objavila agencija Promocija plus, ki se sklicuje na informacije o registraciji novih avtomobilov. Najbolj prodajani so bili avtomobili znamk Opel, Volkswagen in Renault. Do začetka avgusta so na Hrvaškem registrirali 29.999 avtomobilov, kar je za 28.269 avtomobilov manj kot v prvih sedmih mesecih lani. Sicer so rekordno letošnje mesečno znižanje prodaje osebnih vozil zabeležili junija, ko je bilo prodano za 56,4 odstotka avtomobilov manj kot junija lani. Julija letos pa so registrirali 4637 novih avtomobilov, kar je bilo za 48,2 odstotka manj kot julija 2008. Promocija plus še navaja, da so največ novih avtomobilov letos prodali v Oplu, ki ima s prodanih 3360 osebnih vozil 11,2-odstotni delež na trgu. Sledi Volkswagen, ki je prodal 2789 avtomobilov in ima 9,6-odstotni delež na trgu. Tretji je Renault (2649 avtomobilov in 8,8 odstotka tržnega deleža), četrti pa Peugeot (2464 vozil in 8,2 odstotka trga). Sledijo Ford, Škoda in Citroen, sicer pa so med približno 40 avtomobilskimi znamkami, ki jih prodajajo na Hrvaškem, zgolj Lancia, Dacia in Smart zabeležili več prodanih novih vozil kot v enakem obdobju lani. Najbolj prodajani modeli v prvih sedmih mesecih so bili opel astra (2055), volkswagen golf (1250) in renault clio (1018). Obenem je kriza udarila tudi trg rabljenih avtomobilov, saj je bilo registriranih 5620 rabljenih osebnih vozil, kar je za dobro petino manj kot lani, rabljenih dostavnih vozil pa so prodali 657 ali za 30,7 odstotka manj kot lani. Agencija Promocija plus je še objavila, da je v prvih sedmih mesecih manj tudi registriranih novih dostavnih vozil, 3151, kar je 46,5 odstotka manj kot v enakem obdobju lani.", "title": "Na Hrvaškem za skoraj polovico manjša prodaja avtomobilov", "keywords": "gospodarstvo;ekonomija", "lang": "slovenian"}
{"body": "Bodo sploh videli svoj denar? 20 tujih delavcev gradbenega podjetja Gratim iz Sežane je svojo zadnjo plačo prejelo septembra. Živijo od pomoči Rdečega križa, lastnik podjetja pa se izmika. Večinoma bosanski delavci so v Slovenijo prišli pred leti. Pravijo, da so bili zadovoljni tudi s 400 evri na mesec, kar 12 pa jih živi na 50 kvadratnih metrih in za posteljo odštejejo 150 evrov, je za TV Slovenija poročal Matevž Podjed. Delavci živijo od pomoči Rdečega križa Lastnik podjetja jim vsak dan znova obljublja, kdaj jim bo spet izplačal sredstva, sami pa živijo le od hrane, ki jim jo daje Rdeči križ. Na telefon ne oglaša, delavcem grozi, ne plačuje niti prispevkov za njihovo socialno varnost. Gratim je kot podizvajalec Kraškega zidarja gradil vrsto stanovanjskih blokov v Sežani, a Kraški zidar očitno ni razlog za propad podjetja. V zadnjem obdobju, ki je bilo za njih zelo težko, smo jim poravnavali vse obveznosti v roku, nekajkrat celo pred rokom, je poudaril Jure Smole iz tega podjetja. Bo primer končal na sodišču? In kaj počne inšpekcijska služba? Prekrškovni postopek je v teku. Če se delodajalec pritoži, se stvar seli na sodišče, če pa plača kazen, potem je to pač v tej fazi končano, pravi inšpektor Borut Brezovar. Možnost vlaganja tožb v imenu posameznega delavca je omenil tudi sindikalist Bojan Kramar iz Zveze svobodnih sindikatov Slovenije. A ker s svojim premoženjem odgovarja družba Gratim in ne lastnik, se lahko zgodi, da bodo delavci ostali praznih rok, lastnik pa bo ustanovil novo podjetje.", "title": "Nova žalostna zgodba 20 tujih delavcev že pol leta brez plač", "keywords": "Gospodarstvo", "lang": "slovenian"}
{"body": "Ljubljana - Stečajni upravitelj Elkroja Stevo Radovanović je nakazal, da obstaja možnost za ohranitev dela proizvodnje v Elkroju. Na izjavo nekdanje direktorice Štefanije Glušič, da upa, da bo ostalo vsaj zdravo jedro, ki zajema blagovno znamko in maloprodajno mrežo v Sloveniji, se je odzval s stališčem, da \"obstaja realna možnost o rešitvi te zadeve\", vendar podrobnosti za zdaj ni želel razkriti. V stečajnem postopku Elkroja so 304 upniki prijavili več kot sedem milijonov evrov terjatev, pri čemer je Radovanović priznal 6,6 milijona evrov terjatev. Poleg preostalih upnikov so tudi banke kot ločitveni upniki prijavile svoje terjatve v znesku 1,85 milijona evrov. Premoženje Elkroja pa je ob začetku stečaja znašalo več kot sedem milijonov evrov, poteka pa tudi postopek za prodajo premoženja. Poročali smo, da je Elkroj, ki je zaposloval 197 ljudi, zaradi dolgov in izgube dveh tretjin dodelavnih poslov za nemški trg v stečajnem postopku že od aprila lani. V težavah je bilo tudi njegovo invalidsko podjetje s 54 zaposlenimi in dva meseca pozneje je vlada soglašala s stečajem. Za pojasnila o stečaju nam včeraj ni uspelo priklicati predsednika sindikata tekstilne in usnjarsko-predelovalne industrije Slovenije ter zunanjega sindikalnega zaupnika v Elkroju Jožeta Turkla, nam pa je Radovanovič povedal, da so s sindikati uskladili vsa odprta vprašanja in da podpirajo dejavnosti, ki jih vodijo v postopku.", "title": "Možna ohranitev dela proizvodnje v Elkroju", "keywords": "gospodarstvo;ekonomija", "lang": "slovenian"}
{"body": "New York - Svetovno gospodarstvo se giblje po tankem robu, ki ga loči od tega, da zapade v močno upočasnjevanje gospodarske rasti. Ta naj bi letos dosegla 1,8 odstotka, napovedujejo Združeni narodi v svoji medletni napovedi. Glavni razlog za upočasnjevanje gospodarske rasti je poglabljajoča se finančna kriza, ki jo je sprožila kriza na ameriškem nepremičninskem trgu. Tako bodo tudi končne številke o letošnji gospodarski rasti močno odvisne od razvoja dogodkov v ZDA. Če bo kriza vplivala tudi na države v razvoju in tranzicijske države, bi rast svetovnega gospodarstva lahko upadla na 0,8 odstotka. Če bi na razvitih trgih z ukrepi kljub krizi uspeli pospešiti trošenje prebivalstva in vzpostaviti ponovno zaupanje v podjetniški in bančni sektor, bi rast svetovnega gospodarstva lahko letos dosegla 2,8 odstotka, prihodnje leto pa 2,9 odstotka. Združeni narodi sicer ocenjujejo, da dogajanja na mednarodnih finančnih trgih držav v razvoju ne bodo močno prizadela. Medtem ko so te države lani beležile 7,3-odstotno rast, naj bi ta letos dosegla pet odstotkov, prihodnje leto 4,8 odstotka. Rast japonskega gospodarstva naj bi se letos v primerjavi z lani upočasnila z 2,1 odstotka na 0,9 odstotka, rast zahodnoevropskega gospodarstva pa naj bi padla z lanskih 2,6 odstotka na letošnjih 1,1 odstotka. Analitiki Združenih narodov menijo, da se rast inflacije kljub upočasnjevanju svetovnega gospodarstva še ne bo umirila. Ta naj bi letos dosegla 3,7 odstotka. Pospešujejo jo vse višje cene blaga in nafte in tudi višje plače, dodajajo. Zmanjšal naj bi se tudi obseg svetovne trgovine. Ta je lani rasla po 7,2-odstotni stopnji, letos naj bi se v primerjavi z lani zvišala le za 4,7 odstotka. Razlog za to naj bi bilo šibko uvozno povpraševanje ZDA.", "title": "Svetovno gospodarstvo letos le z 1,8-odstotno rastjo", "keywords": "gospodarstvo;ekonomija", "lang": "slovenian"}
{"body": "Natančnejši razlogi za prodajo niso znani Na prodaj je 100-odstotni delež družbe, predkupno pravico pa ima Adria Airways. Ponudbe bodo zbirali do 25. maja do 12. ure. Za postopek prodaje smo se skupaj z Aerodromom Ljubljana odločili, ker v zvezi z Adrio Airways Tehniko potekajo različni pogovori glede morebitne prodaje ali dokapitalizacije družbe, je povedal glavni izvršni direktor PDP-ja Matej Golob Matzele. Več podrobnosti ni izdal. Predsednik uprave Adrie Airways Klemen Boštjančič pa je že povedal, da se Adria Airways na ta razpis za sedaj ne namerava prijaviti. Adria ima poleg predkupne pravice tudi nakupno opcijo, ki velja še približno dve leti in ki jo bo moral morebiten kupec Adrie Airways Tehnike upoštevati, je še pojasnil Boštjančič. Lastnika prodajata 1.811.806 prednostnih kosovnih delnic Adrie Airways Tehnika z oznako AATN, ki so izdane v nematerializirani obliki in so vpisane v centralni register KDD-ja, in 1.855.818 rednih kosovnih delnic z oznako AATR, ki so izdane v nematerializirani obliki in so vpisane v centralni register KDD-ja, je razvidno z razpisa, ki sta ga PDP ter Aerodrom Ljubljana objavila v časniku Financial Times, dostopen pa je tudi na spletnih straneh obeh družb. Mogoč le nakup celotnega deleža PDP ima v Adrii Airways Tehniki 52,15-odstotni delež, Aerodrom Ljubljana pa 47,85-odstotnega. Delnice se prodajajo le skupaj in bodo ob prodaji proste bremen. Na prodaj so po načelu videno - kupljeno . Ponudbe morajo biti poslane s priporočeno pošiljko na Aerodrom Ljubljana. Na naslov prodajalca morajo prispeti najpozneje do 25. maja do 12. ure, in sicer v zapečatenih ovojnicah s pripisom Adria Tehnika - prodaja . Stečaji podjetje pahnili v težave Adria Airways Tehnika se je letos namreč znašla v hudih težavah. Njen drugi največji kupec, španski letalski prevoznik Spanair, in pomemben partner, madžarski letalski prevoznik Malev, sta šla v stečaj. V družbi so pripravili načrt finančnega in poslovnega prestrukturiranja, z zaposlenimi pa so dosegli dogovor o znižanju plač.", "title": "PDP in Aerodrom Ljubljana prodajata Adria Airways Tehniko", "keywords": "Gospodarstvo", "lang": "slovenian"}
{"body": "Slovenska veleposlanica v Tokiu v precej osebnem zapisu na spletu obžaluje svoj podpis pod pogodbo, ki po mnenju mnogih, tudi nje, \"jemlje svobodo delovanja na največjem in najpomembnejšem omrežju v zgodovini človeštva\". Zato tudi podpira shod proti temu sporazumu. Slovenska veleposlanica v Tokiu Helena Drnovšek Zorko je v zapisu na spletnem portalu Metina lista zapisala, da je sporazum Acta podpisala po navodilu in pooblastilu slovenske vlade. Po njenem državljanskem prepričanju sicer sporazum \"omejuje in jemlje svobodo delovanja na največjem in najpomembnejšem omrežju v zgodovini človeštva in tako omejuje predvsem prihodnost generacije naših otrok\". Želim se opravičiti, ker sem sicer opravila svojo službeno dolžnost, ne pa tudi svoje državljanske dolžnosti. Helena Drnovšek Zorko, veleposlanica RS na Japonskem Prav zato se veleposlanica opravičuje javnosti in izjavlja, da je sporazum podpisala \"iz državljanske malomarnosti, zato, ker nisem bila dovolj pozorna\". Veleposlanica še zapiše, da ne ve, koliko je imela izbire, da ne bi podpisala, \"vendar bi lahko poskusila\". Obžaluje, ker ni izkoristila priložnosti, da bi se borila za \"pravico do ugovora vesti nas birokratov\". Ministrstvo pojasnjuje, da nima pristojnosti za to tematiko \"Zunanje ministrstvo in njegovo veleposlaništvo v Tokiu nimata pristojnosti za spremljanje tematike, ki jo sporazum obravnava, in tako ni sodelovalo pri njegovem usklajevanju in sprejemanju,\" so zapisali na ministrstvu za zunanje zadeve. O pristopu je odločala slovenska vlada in odbor za EU zadeve slovenskega parlamenta in pred tem je Slovenija kar nekaj časa sodelovala pri usklajevanju sporazuma. Vse to ne dovolj na očeh javnosti, sodeč po zgroženih odmevih, ki se pojavljajo po formalnem podpisu. Slovenski mediji takrat te odločitve niso demonizirali v isti meri in na isti način, kot zdaj demonizirajo moj podpis. Kar se mi zdi zelo nevarno za nadaljnji (ne)razvoj demokracije v Sloveniji. Helena Drnovšek Zorko, veleposlanica RS na Japonskem Kot še pojasnjujejo na Mladiki, je veleposlanica v Tokiu sporazum v japonski prestolnici podpisala skupaj s še 21 veleposlaniki držav članic EU \"v skladu z navodilom in pooblastilom\" vlade po predlogu gospodarskega ministrstva, \"kot uradna predstavnica Republike Slovenije na Japonskem in ne na svojo roko, kot je moč razbrati iz nekaterih obtožb na spletnih portalih\". Pri zunanjem ministrstvu še navajajo, da se tudi sicer večkrat zgodi, da mednarodne pogodbe podpisujejo po pooblastilu vlade najvišji slovenski diplomatski predstavniki, pooblaščeni v tujih državah. \"Treba preprečiti uveljavitev sporazuma\" Veleposlanica v Tokiu sicer še spominja, da bo to soboto v Ljubljani protestni shod proti ratifikaciji sporazuma Acta. \"Resnična zaskrbljenost in odločenost slovenskih državljanov, da je treba preprečiti uveljavitev sporazuma, se bo odrazila v številu vas, ki boste prišli na shod,\" je zapisala in dodala, da prosi, naj bo kdo tam tudi v njenem imenu. Po njenem prepričanju gre namreč za boj za ohranitev državljanskih svoboščin, kar je tudi v duhu dediščine njenega pokojnega brata, nekdanjega predsednika dr. Janeza Drnovška. Veleposlanica še opozarja, naj bo njen primer v opozorilo, kako hitro lahko delamo napake, če pri boju za svoboščine popustimo.", "title": "Veleposlanica podpisala Acto po navodilu vlade", "keywords": "Acta;veleposlanica;Helena Drnovšek Zorko;Drnovšek Zorko;", "lang": "slovenian"}
{"body": "Največkrat kupijo unčo zlata Od začetka svetovne krize se je povpraševanje po zlatu in srebru močno povečalo, Slovenci naj bi namreč imeli v lasti več zlata, kot ga ima Banka Slovenije. Banka Slovenije poseduje približno 3,2 tone zlata. To količino pa naj bi po podatkih družbe Umicore v zadnjih 18 mesecih že presegli slovenski investitorji. V lanskem letu so se domači investitorji najpogosteje odločali za nakup ene unče zlata 31,1035 grama, ki je predstavljala več kot 40 odstotkov vseh prodanih palic. Druga najpogostejša oblika nakupa zlata pa je bila 250-gramska palica. Podatki družbe Umicore kažejo, da so se lani v Evropi investitorji najpogosteje odločali za nakup 250 gramov zlata. Predvsem v drugi polovici leta so opazili precejšnje povečanje selitve kapitala v plemenite kovine. Pri nakupu srebra so se Slovenci lani največkrat odločili za 1000-gramsko palico. Teh je bilo več kot pol med vsemi prodanimi palicami. Zelo priljubljena je bila tudi ena unča srebra, ki je predstavljala skoraj 20 odstotkov vseh prodanih palic. V Umicoru pravijo, da se evropski investitorji najpogosteje odločajo za nakup 5.000- in 1.000-gramskih srebrnih palic. Manjše so namreč predvsem zaradi višjih stroškov proizvodnje manj zanimive za naložbo.", "title": "V sefih Slovencev več zlata kot v banki", "keywords": "Gospodarstvo", "lang": "slovenian"}
{"body": "Toliko naj bi jih potrebovali do leta 2030. Politiki so seveda na nogah, še posebej skrajni desničarji, ki nasprotujejo 'uvozu' delavcev. Se bodo Slovenci še bolj množično odpravljali na delo čez mejo? Od začetka tisočletja se v Avstrijo vsako leto priseli okoli 100.000 ljudi, okoli 90.000 pa se jih odseli. Število prebivalcev naj bi po ocenah na račun priseljevanja tako na leto zraslo za od 10 do 50 tisoč ljudi. Večina priseljencev je iz držav Evropske unije, predvsem iz Nemčije. A zdaj potrebujejo Avstrijci ne le priseljence, ampak fizične delavce. Predvsem negovalce v zdravstvu, turistične delavce, tehnike, učitelje in vzgojitelje. Če bo politika priseljevanju rekla ne, ostaja še manj priljubljena možnost dvig upokojitvene starosti. Selitev v drugo državo in s tem povezan nov začetek je za marsikoga izjemno mamljiva ponudba, a če na eni strani nekatere države delavce iščejo, pa v večini držav gospodarska kriza še ni končana in v marsikateri državi boste službo našli še težje kot doma. Preverite, v katerih državah nikar ne iščite službe in zakaj.", "title": "Iščete službo? Avstrija nujno potrebuje 100.000 'gastarbajterjev'.", "keywords": "zaposlovanje;iskanje;službe;v tijini", "lang": "slovenian"}
{"body": "Ljubljana - Pred jesenskim obveščanjem lastnikov o poskusnem izračunu vrednosti nepremičnin je Geodetska uprava RS prenovila javni vpogled v podatke o nepremičninah na svojih spletnih straneh. Z malo truda je nepremičninam že mogoče izračunati poskusno vrednost, uradno vrednost pa bodo dobile po sprejemu vladne uredbe, predvidoma maja 2011. Geodetska uprava, ki je med decembrom 2006 in avgustom 2007 na terenu popisala podatke o 6,5 milijona nepremičnin v lasti 1,2 milijona lastnikov, s tem končuje vzpostavitev sistema množičnega vrednotenja nepremičnin. \"Čaka nas še zadnja aktivnost - če smo v prejšnjih letih zbrali manjkajoče podatke o nepremičninah, smo jih v zadnjem obdobju uredili, zdaj pa bomo lastnike seznanili s poskusno izračunano vrednostjo njihovih nepremičnin ter vsemi podatki, ki so bili uporabljeni za izračun te vrednosti,\" je danes na novinarski konferenci v Ljubljani povedal direktor geodetske uprave Aleš Seliškar. Lastnikom nepremičnin bodo tako avgusta najprej poslali informativne brošure, septembra in oktobra pa bodo sledila obvestila o poskusni izračunani vrednosti nepremičnin. \"Vsi lastniki nepremičnin bodo imeli dva meseca časa, da se odzovejo na naše podatke: da jih spremenijo ali pa dajo pripombe na uporabljene modele vrednotenja nepremičnin,\" je napovedal Seliškar. Sprememba podatkov bo možna prek interneta. V vsakem obvestilu bo namreč koda, ki bo skupaj z enotno matično številko občana (EMŠO) lastniku omogočila, da poseže v spletno aplikacijo ter spremeni podatke. S tem bodo lastniki nepremičnin lahko simulirali, kako sprememba podatkov vpliva na vrednost nepremičnine, je povedal Seliškar in hkrati opozoril, da bo mogoče spreminjati praviloma zgolj tiste podatke, ki so bili zbrani v okviru popisa nepremičnin. Tako zbrane podatke bodo na geodetski upravi obdelali do konca leta, predvidoma maja 2011 pa naj bi vlada sprejela uredbo o določitvi modela vrednotenja nepremičnin. Šele ta bo služila za dokončno določitev vrednosti nepremičnine. Poleg prenove javnega vpogleda v podatke o nepremičninah so na geodetski upravi vzpostavili tudi portal vrednotenja nepremičnin. Dostop je prav tako brezplačen, uporabniku pa omogoča vpogled v poskusno vrednost tipičnih nepremičnin na izbrani lokaciji, z malo truda pa tudi izračun konkretne vrednosti konkretne nepremičnine na konkretni lokaciji, je povedal direktor urada za množično vrednotenje nepremičnin Dušan Mitrović. Pri tem so nepremičnine razdelili v 21 različnih skupin (hiše, stanovanja, lokali,...), za vsako od teh skupin pa Slovenijo razdelili v vrednostne cone. Poskusna vrednost nepremičnin ni predlagana cena kupcu, temveč je najverjetnejša cena, ki temelji na izvedenih kupoprodajnih poslih v zadnjih nekaj letih na tem območju, je poudaril Mitrović. Na obvestilih lastnikom bo navedena poskusna vrednost nepremičnin na dan 1. julij, po letu 2011 pa bodo postopek indeksacije izvajali enkrat letno ter modele prilagodili stanju na trgu, medtem ko so vrednostne cone dolžni prilagajati vsaka štiri leta.", "title": "Geodetska uprava prenovila javni vpogled v podatke o nepremičninah, mogoče izračunati poskusno vrednost", "keywords": "gospodarstvo;ekonomija", "lang": "slovenian"}
{"body": "Nobenega presenečenja na seji ECB-ja Predsednik ECB-ja Mario Draghi je spet pozval vlade evrskih držav, naj se lotijo strukturnih reform, hkrati pa opozoril, da pri vprašanju gospodarske rasti še vedno obstajajo negativna tveganja. Draghi vseeno meni, da se bo ob koncu letošnjega leta položaj evrskega gospodarstva stabiliziral. Na redni seji Evropske centralne banke je ključna obrestna mera kljub recesiji in vedno nižji inflaciji osmi mesec zapored ostala nespremenjena pri rekordno nizkih 0,75 odstotka. V drugem četrtletju letošnjega leta zgolj dva analitika od 33 vprašanih pričakujeta znižanje na pol odstotka. Dow Jones tudi v četrtek dopoldne rekordno Razviti delniški trgi so, zahvaljujoč ekspanzivni denarni politiki centralnih bank, na večletnem vrhu oziroma v primeru Wall Streeta celo rekordno visoko, saj je Dow Jones v sredo pridobil še tretjino odstotka in je pri 14.296 točkah postavil nov mejnik. V uvodnih minutah četrtkovega trgovanja se je Dow zavihtel nad 14.300 točk. Vrednost evra se je popoldne zvišala nad 1,31 dolarja, cena nafte vrste brent pa znaša okrog 111 dolarjev. Centralne banke ne bodo privile pipice Denarna politika večine centralnih bank bo še naprej ohlapna. Gospodarski podatki nakazujejo na divergenco v stanju in aktivnosti posameznih držav. Za rast delniških trgov po svetu je bilo do zdaj dovolj, da se pričakuje okrevanje v drugi polovici leta. Bližje kot bomo temu, bolj bo pomembna tudi realnost, torej objavljeni gospodarski podatki, je povedal vodja delniških naložb pri Alta skladih Peter Jenčič. Tečaji delnic na Lj. borzi 7. marec ZAV. TRIGLAV +2,31 %16,38 EUR LUKA KOPER+0,59 %8,55 GORENJE +0,00 %4,20 TELEKOM-0,58 %85,50 KRKA -1,14 %51,90 MERCATOR-1,77 %116,30 PETROL -1,77 %216,10 NOVA KBM -2,07 %1,322 Po petih letih v Grčiji manj brezposelnih Dopoldne objavljeni evropski makroekonomski podatki so pustili mešan priokus. Nemčija se je soočila z 1,9-odstotnim znižanjem industrijskih naročil v januarju, kar je bilo vsekakor negativno presenečenje. Žarek upanja je posvetil v Grčiji. Stopnja brezposelnosti se je s 26,6 znižala na 26,4 odstotka. To je prvo znižanje po maju 2008, še vedno pa je brezposelnost več kot dvakrat višja, kot je povprečje Evropske unije 11,8. V petek podatki o februarskem trgu dela V ZDA je pozitivno presenetil podatek s trga dela. V zadnjem tednu je namreč število zahtevkov za denarno nadomestilo v času brezposelnosti padlo na 340 tisoč, slabša od napovedi pa je bila produktivnost dela. Povečal se je tudi zunanjetrgovinski primanjkljaj. Januarja je z 38,14 porasel na 44,45 milijarde dolarjev. V petek bo objavljeno, kakšen je položaj na trgu dela. Analitiki pričakujejo, da je ameriško gospodarstvo februarja ustvarilo 160 tisoč novih služb, brezposelnost pa naj bi ostala 7,9-odstotna. Zgrešena naložba v Dendreonove delnice Naj omenimo še redek dogodek. Analitik Mark Schoenebaum se je opravičil, ker je strankam svetoval nakup delnic biotehnološkega podjetja Dendreon, ki je lastnik patenta za revolucionarno zdravilo provenge zoper raka na prostati, vendar se podjetje sooča z veliko težavami. Delnice so bile leta 2010 nad 50 dolarji, zdaj so vredne manj kot šest dolarjev. Dendreon je zdaj spet posvaril, da bo imel v tekočem četrtletju nižjo prodajo. Analitik družbe ISI Group Mark Schoenebaum je delnice umaknil s seznama nakupnih priporočil. Priznal je, da je naredil največjo napako v karieri, ko je strankam priporočal nakup teh delnic in se tudi opravičil.", "title": "Redko videno analitik se je opravičil za napačen nasvet", "keywords": "Gospodarstvo;Borzni komentar", "lang": "slovenian"}
{"body": "Zagožen zanika navedbe Financ Nadzorniki Gorenja so upravi podjetja naložili, naj pripravi ukrepe, s katerimi bo zmanjšala socialno stisko zaposlenih, zaščitila blagovno znamko in razvoj družbe. Potem ko so jim predstavniki uprave predstavili zadnje dogajanje v Gorenju, so namreč člani nadzornega sveta menili, da je bil razlog za protest zaposlenih in njihovo prekinitev dela huda socialna stiska, ki je posledica splošne draginje in nizkih plač. Prvi nadzornik Jože Zagožen je ob tem izrazil razumevanje in solidarnost z delavci, hkrati pa je opozoril na potrebo po boljšem komuniciranju in sodelovanju med zaposlenimi na vseh ravneh v podjetju. Po seji je Zagožen ostro zanikal pisanje Financ, da naj bi v pogovoru za ta časnik dejal, da so v ozadju stavke Gorenja večinoma ženske, ki imajo veliko posojil za cunje in podobne stvari. Dejal sem, da so zneski na plačilnih kuvertah zelo nizki tudi zaradi tega, ker so delavci obremenjeni tudi s krediti, nisem pa nikjer govoril o cunjah. To odločno zanikam, je poudaril. Gorenje Dosežen načelni dogovor Nadzornikom ne zaupam Kot je znano, je minister za gospodarstvo Matej Lahovnik zaradi navedb Financ Zagožna pozval k razmisleku o odstopu. Za sredine Odmeve je povedal, da nadzornikom v Gorenju osebno ne zaupa, zato je mogoča njihova zamenjava. Ni izključil možnosti, da bi se sprememba zgodila še pred redno skupščino junija prihodnje leto. O predčasnem sklicu skupščine Gorenja se je Lahovnik pogovarjal tudi s predstavniki Kada. Lahko si predstavljam Gorenje brez nadzornega sveta, brez uprave, nihče pa si ne more predstavljati Gorenja brez zaposlenih, ki so prava vrednost podjetja, je še dejal. Na njegove besede se je Zagožen takoj odzval z besedami, da gre za poziv k pogromu nadzornikov, ki dobro opravljajo svoje delo, njihov edini greh pa je ta, da jih je imenovala prejšnja vlada. Take izjave so nedopustne, je še dejal Zagožen, saj je član nadzornega sveta, ko je enkrat imenovan na to mesto, dolžan ravnati v dobro družbe in po svoji vesti, ne pa po navodiih lastnika. Gorenje v številkah Gorenje sicer velja za drugega največjega slovenskega izvoznika, ki 90 odstotkov prodaje ustvari na tujih trgih. Letna lastna proizvodnja in prodaja znašata 3,5 milijona velikih gospodinjskih aparatov, ki jih uporabljajo v več kot 70 državah. Skupina Gorenje povprečno zaposluje okoli 10.900 delavcev, matična družba pa okoli 5.000. Problem neustrezna komunikacija Lahovnik je med razlogi za nezadovoljstvo zaposlenih navedel tudi neustrezno komuniciranje tako znotraj podjetja kot do zunanje javnosti. Če bi uprava zaposlene seznanila z realnim položajem, razkrila vse svoje prejemke in vse morebitne lastniške povezave družbe, zaostritve razmer po besedah Lahovnika ne bi bilo. Kot je še opozoril, prejemki uprave presegajo priporočila vlade. Čeprav niso v večinski lasti države in priporočil niso zavezani upoštevati, bi bila to primerna poteza, meni Lahovnik. Opozoril je, da bo uprava družbe morala pregledno pojasniti vse dvome, ki so v ozadju z morebitno lastniško konsolidacijo med družbo Ingor, ki je v lasti vodstvenih delavcev Gorenja, in nekaterimi družbami z Gorenjem. Kot meni, je treba položiti karte na mizo . Jasno je, da imajo zaposleni v Gorenju občutek, da obstaja nepravična delitev doseženih rezultatov, zato bo moralo predvsem vodstvo pri sebi bolj zategniti pas, saj so zaposleni imeli občutek, da se samo pri njih varčuje, je dejal minister. Ob tem Lahovnik še meni, da bo moralo vodstvo kratkoročno popraviti plače, dolgoročno pa razmisliti o delitvi dobička med zaposlene. Vizjak Te ocene niso v ministrovi pristojnosti Dogajanje v Gorenju je komentiral tudi nekdanji minister Andrej Vizjak. Kot je dejal, se problematični ukrepi vlade odražajo v nejasnostih, ki povzročajo kršitev pravic delavcev. Vizjak je še dejal, da sindikat svoje vloge ni odigral, glede izjav Lahovnika o nezaupanju nadzornikov pa meni, da te ocene niso v ministrovi pristojnosti. Nadomeščanje s podaljševanjem delovnika Sicer pa bo Gorenje dvodnevni izpad proizvodnje večinoma nadomestilo v soboto, 26. septembra, je povedal predsednik uprave Franjo Bobinac. Dejal je še, da bodo nekateri obrati izpad proizvodnje nadomestili tudi s podaljšanim delovnim časom. Na vprašanje, ali je seznanjen z informacijo, da delavci za 7. oktober napovedujejo ponovno ustavitev proizvodnje, če do takrat ne bodo izpolnjene njihove zahteve glede plačne politike, je Bobinac odgovoril, da so se o tem dogovorili med sredinimi celodnevnimi pogajanji. Predsednik podjetniškega sindikata Žan Zeba pa je pojasnil, da sporazum, ki so ga podpisali z upravo Gorenje v sredo zvečer, predvideva takojšnje nadaljevanje pogajanj o oblikovanju plačne politike za leti 2009 in 2010. O dogajanju v sindikatu v Gorenju je MMC povprašal tudi predsednika ZSSS-ja Dušana Semoliča, ki je pojasnil, da delavci sindikata sicer niso razpustili, so mu pa dali resno opozorilo glede tega, s čim se ne strinjajo. Na vprašanje, kam gre denar od članarin - delavci Gorenja naj bi tako v sindikalno blagajno prispevali 50.000 evrov letno - je Semolič odvrnil, da je povsod v Evropi navada, da delavci prispevajo članarine, saj se sindikat ne financira iz proračuna. Pogosto ta sredstva ostajajo v samih podjetjih za socialne pomoči. Del se odvede v sindikate dejavnosti in na območja, kjer se polnijo bodisi stavkovni skladi bodisi gredo prispevki najbolj ogroženim članom in za plačila odvetnikov za člane v delovnopravnih sporih.", "title": "Nadzorniki Gorenja Uprava naj zmanjša stisko zaposlenih", "keywords": "Gospodarstvo", "lang": "slovenian"}
{"body": "Ljubljana - V torek je Komisija za preprečevanje korupcije predstavila spletno aplikacijo Supervizor, ki je namenjena javnemu pregledu proračunskih izdatkov. Predstavitev je v Sloveniji dvignila veliko prahu in povzročila izjemno pozitiven odziv širše javnosti. Spodbudne kritike pa niso omejene zgolj na domači prostor. Proaktivni pristop k preprečevanju korupcije so pohvalili tudi hrvaški mediji, opazili pa so ga celo v ZDA.\"Bravo za naše sosede\": Hrvaški mediji navdušeni nad slovensko aplikacijo SupervizorSupervizor pohvalili tudi v ZDA: Takšne aplikacije bi potrebovali v vseh državah A Slovenija še zdaleč ni edina, ki si zaradi naraščajoče korupcije želi povečati transparentnost poslovanja javnih organov. Prav tako pa ni edina, ki se je reševanja problema lotila na tak način.Brazilski spletni portal obratuje že od leta 2004, vsebuje pa informacije o finančni strukturi največjih brazilskih projektov v novejšem obdobju – svetovnega prvenstva v nogometu 2014 in poletnih olimpijskih iger 2016. Samo v okviru svetovnega prvenstva bo Brazilija v športno, prometno in turistično infrastrukturo investirala preko 20 milijard brazilskih realov (skoraj 9 milijard evrov), visoki zneski pa bodo potrebni tudi za posodobitev infrastrukture Ria de Janeira, gostitelja olimpijade. Poleg trenutno najbolj aktualnih podatkov pa so brazilskim državljanom na spletu dostopni tudi podatki o ostalih državnih izdatkih, in sicer v roku 24 ur od opravljene transakcije. Pravočasna objava podatkov in učinkovit nadzor sta še posebno pomembna ukrepa v državah, kot je Brazilija, ki se ukvarja z visokimi stopnjami korupcije.Prizadevanje za transparentnost se širi po svetu Navdušenje nad projekti, ki povečujejo transparentnost delovanja javne uprave, pa je mogoče opaziti tudi drugod po svetu. Tako je Kenija prejšnji mesec postala prva država podsaharske Afrike s spletnim portalom, ki vsebuje različne vladne podatke. Medtem so v Indiji vzpostavili ambiciozen program zagotavljanja storitev javne uprave v odmaknjenih predelih s pomočjo mobilnih telefonov, prav tako pa načrtujejo tudi uvedbo elektronske javne uprave. V Veliki Britaniji je prejšnji mesec premier David Cameron javnim agencijam naložil javno objavo podatkov s širokega področja javne sfere, kot so rezultati izobraževalnih programov, podatki o učinkovitosti zdravstvenih ustanov in tudi vsi javni izdatki nad zneskom 500 funtov (570 evrov). S podobno spletno stranjo, USAspending, se ponašajo tudi ZDA, ki bodo obenem skupaj z Brazilijo ustanovile Partnerstvo za odprto vlado. Iniciativa, ki jo bo na naslednjem srečanju Združenih narodov predstavil ameriški predsednik Barack Obama, bo namenjena spodbujanju velikega nabora inovativnih dejavnosti pri zagotavljanju transparentnega delovanja državnih vlad. Partnerstvu se že sedaj pridružujejo države, kot so Velika Britanija, Norveška, Mehika, Južnoafriška republika in Filipini, nedvomno pa bodo sledile še številne druge.", "title": "Državljani sveta v boju proti korupciji", "keywords": "gospodarstvo;ekonomija", "lang": "slovenian"}
{"body": "Padavine zajele Slovenijo, ponekod so se pojavile nevihte. Veter je lomil drevesa in odkrival strehe, strele netile požare. Vse o trenutnih vremenskih razmerah na vreme.net. Vročinski val je ustavljen. Padavine so se pojavile popoldan, ponekod so se pojavljale krajevne plohe in nevihte, ki se bodo ponoči razširile še na sever države. Dež, ki ga spremljajo veter in strele, je že povzročil nekaj težav. Gasilci na Koroškem so imeli po 19. uri veliko dela. V občini Mežica je veter odlomil nekaj večjih vrhov dreves, gasilci so jih odstranili s pešpoti. Na območju Železarne Ravne je močan veter podrl nekaj dreves - tudi te so že razžagali in odstranili. V občini Prevalje pa je veter odkril del na novo pokritega ostrešja osnovne šole. Okoli 19.30 pa je v Murski Soboti ponovno odkrilo del strehe na trgovini Obi – enako se je zgodilo že ob zadnjem neurju. Gasilci so okoli 400 kvadratnih metrov strehe prekrili s PVC-folijo. V Cirkulanah pa se je drevo podrlo na cesto. Težave so se pojavljale tudi v osrednji Sloveniji. Nekaj po 19. uri je v naselju Smolnik v občini Dobrova v stanovanjski objekt udarila strela. Gasilci so ugotovili, da je šlo za vodno strelo, ki ni zanetila požara. Okoli pol osme je zaradi udara strele zagorela stanovanjska hiša v Ljubljani. Nekaj pred osmo uro pa se je zaradi udara strele podrlo drevo v naselju Ladja v občini Medvode. Gasilci so podrta drevesa odstranjevali na več mestih v Ljubljani (na Dunajski cesti je drevo podlo na osebni avtomobil) in Trati v Radomljah. Jutri bomo lažje dihali Jutri zjutraj bo še precej oblačno, čez dan pa pretežno jasno. Najvišje dnevne temperature bodo med 21 in 25, na Primorskem pa okoli 29 stopinj Celzija. Če je vreme tudi pri vas povzročilo težave, nam preko spodnjega obrazca opišite dogajanje in pošljite fotografije.", "title": "Veter razkrival strehe", "keywords": "sonce;vročin;", "lang": "slovenian"}
{"body": "Buenos Aires - Argentinska predsednica Christina Fernandez je vladi predlagala, da bi nacionalizirala 23 milijard evrov vredne zasebne pokojninske sklade in jih s tem zaščitila pred svetovno finančno krizo. Njena pobuda pa je prestrašila investitorje in povzročila strm padec delnic in obveznic. „Medtem ko Združene države Amerike in druge rešujejo svoje banke, mora Argentina zaščititi upokojence,“ je dejala Fernandezova, ko je podpisala zakon o nacionalizaciji pokojninskih skladov in ga poslala na kongres, ki naj bi ga potrdil čez nekaj tednov. Christina Fernandez je sporočila, da ustava od nje zahteva, da zagotovi pokojnine. Njen korak je pozdravil tudi izvršni direktor narodnega telesa za socialno varstvo Amando Boudo, ki je dejal, da „je edina motivacija vlade, da sprejme ukrepe, s katerimi bo rešila prihodnost upokojencev.“ Opozicija pa trdi, da je poteza le način polnjenja državne blagajne, ki se je spraznila zaradi visokih cen soje in drugih potrebščin. Po končanem trgovanju je borzni indeks Merval padel za 10,99 odstotkov, obveznice pa za sedem odstotkov. „To pove, da država misli, da lahko spremeni pravila igre na trgu kadarkoli hoče, kar je povzročilo padec Mervala, medtem ko drugi svetovni indeksi ostajajo stabilni,“ je dejal ekonomist Camilo Tiscornia. Desetim družbam, ki vodijo zasebne sklade, je zvezni sodnik Claudio Bonadio za teden dni prepovedal trgovanje na borzi v Buenos Airesu. Nacionalizacija skladov pa naj bi vladi zagotovila dovolj denarja, da bi lahko odplačala dolgove in odobrila kredite za finančno-infrastrukturne projekte. Zgodovina upravljanja pokojninskih skladov s strani države pa je precej medla. Ko je bilo Argentincem omogočeno, da izbirajo zasebne in javne pokojninske sklade, se jih je le 20 odstotkov odločilo za vladni plan. Skoraj ena četrtina vseh Argentincev vlaga v zasebne sklade, ki letno sprejmejo 3,5 milijarde evrov.", "title": "Argentinska vlada razmišlja da bi nacionalizirala zasebne pokojninske sklade in jih na tak način zavarovala pred finančno krizo", "keywords": "gospodarstvo;ekonomija", "lang": "slovenian"}
{"body": "Zidar si želi pretvoriti terjatve v lastniški delež V gradbenem podjetju se še vedno dogovarjajo tudi o vstopu partnerja, ki bi zagotovil potreben denar in posle. Upniki so prijavili za 220 milijonov evrov terjatev. Svetovalec SCT-ja v postopku prisilne poravnave Stane Droljc je na seji upniškega odbora 22. aprila pojasnil, da še vedno potekajo pogovori z morebitnimi partnerji za vstop v lastništvo SCT-ja, ki so jim tudi predstavili, koliko denarja bi bilo potrebnega za uspešno prisilno poravnavo in kakšen obseg poslov bi moral ta partner zagotoviti, je razvidno iz zapisnika seje. Če do 15. maja ne bo konkretnih rešitev, dolžnik do 25. maja ne bo mogel predložiti spremenjenega načrta finančnega prestrukturiranja, je dejal Droljc. Pojasnil je tudi, da je SCT-ju Ivan Zidar dal izrecno navodilo za spremembo programa prestrukturiranja podjetja v smeri konverzije terjatev v lastniške deleže . Član upravnega odbora SCT-ja Janez Jamnik je na vprašanje, kakšna je pripravljenost glavnega delničarja na zmanjšanje osnovnega kapitala na nič in na povečanje kapitala z novimi denarnimi vložki, povedal, da sta z drugim članom upravnega odbora Aleksandrom Mezetom že februarja predlagala, da SCT Holding proda paket 76 odstotkov delnic SCT-ja za en evro. Edini pogoj za to prodajo, ki je po Mezetovih besedah stališče le dveh lastnikov SCT Holdinga, bi bil, da bi kupec dal zagotovilo, da se prisilna poravnava SCT-ja izpelje. Prerekane terjatve delavcev še neznanka Upniki so do SCT-ja prijavili 2.227 terjatev v skupni višini okoli 220 milijonov evrov, je prisilna upraviteljica Majda Šantl povedala upniškemu odboru. Od tega so pravne osebe prijavile 661 terjatev v višini 184,5 milijona evrov, od česar bo priznanih za 124 milijonov evrov terjatev. Zaposleni so prijavili 1.566 terjatev v višini od šest do osem milijonov evrov, pri čemer pa še ni znano, koliko od teh bo prerekanih, ker Šantlova teh terjatev še ni v celoti preverila.", "title": "V SCT-ju še vedno iščejo rešitelja", "keywords": "Gospodarstvo", "lang": "slovenian"}
{"body": "Pogačnik ponudil predčasno končanje mandata Upravni odbor Slovenske odškodninske družbe je sprejel sklep, da na mesto direktorja imenuje Tomaža Kuntariča. Upravni odbor je njegovo imenovanje v soglasje posredoval vladi, so sporočili iz Slovenske odškodninske družbe. Kuntarič bo tako zamenjal dozdajšnjega prvega moža Soda Marka Pogačnika, ki bi se mu mandat moral izteči 1. maja, a je 10. februarja podal predlog za sporazumni odstop in predčasno končanje mandata, če bo vlada kandidata za novega direktorja potrdila pred koncem njegovega mandata. Kuntarič je bil predtem svetovalec predsednika uprave in član nadzornega sveta Gorenja, v preteklosti pa tudi član uprave Kapitalske družbe in nadzornega sveta Dela.", "title": "Na čelo Soda Tomaž Kuntarič", "keywords": "Gospodarstvo", "lang": "slovenian"}
{"body": "Janša bo v četrtek opravil pregled nad poslovanjem železnic in predstavil skupni logistični holding sedmih podjetij.", "title": "Železnicam grozi propad", "keywords": "železnica;janša;holding;nadzor;propad;podjetje;logistični;center", "lang": "slovenian"}
{"body": "SDS se še naprej utrjuje na prvem mestu, saj vodi že s 35,2 odstotka glasov, na drugem mestu pa Pozitivna Slovenija Zorana Jankovića. Sledijo SD, DeSUS in Državljanska lista Gregorja Viranta, kaže seštevek rezultatov zadnjih treh dni javnomnenjske raziskave Mladine in Niamedie. Tako imenovana kontinuirana meritev, ki so jo izvedli na vzorcu 600 anketirancev v zadnjih treh dneh, še vedno kaže, da bo zmagovalka nedeljskih predčasnih volitev SDS (zanjo bi glasovalo 35,2 odstotka anketirancev), na drugem mestu pa bi s 24-odstotno podporo pristala Pozitivna Slovenija Zorana Jankovića. Na tretje mesto bi se uvrstila SD (10 odstotkov), sledi DeSUS (7,3 odstotka), ki mu podpora še narašča, šele nato pa na vrsto pridejo Državljanska lista Gregorja Viranta (6,6 odstotka), NSi (4,9 odstotka) in SLS (4,5 odstotka). \"Bolj zaznavna je še TRS Matjaža Hanžka, ki se je prebila nad dva odstotka (podpora znaša 2,4 odstotka). TRS lahko preseneti. Popolnoma pa ne gre odpisati niti Zaresa niti LDS, pa čeprav ju ankete uvrščajo daleč pod prag vstopa v parlament,\" so sporočili iz Mladine. Če tokratne rezultate primerjamo z včerajšnjimi, lahko opazimo, da se podpora SDS v zadnjih dneh krepi, pri Jankovićevi Pozitivni Sloveniji pa miruje. Na presenetljivem četrtem mestu ostaja DeSUS, ki mu podpora še narašča in zdaj znaša že 7,3 odstotka anketiranih.", "title": "Erjavec prehitel Viranta, za petami Pahorju", "keywords": "Karl Erjavec;SDS;Zoran Janković;Gregor Virant;anketa", "lang": "slovenian"}
{"body": "Delnice Nove KBM petič zapored navzdol Aretacija prvega moža Mednarodnega denarnega sklada je zjutraj še dodatno zbila vrednost evra, v rdečem pa so bile uvodoma tudi vodilne evropske borze. Generalni direktor Mednarodnega denarnega sklada Dominique Strauss-Kahn je v hudih škripcih, saj so ga v New Yorku obtožili spolnega napada. Dogodek se je zgodil v zelo občutljivem obdobju - v nedeljo bi se moral Strauss-Kahn sestati z nemško kanclerko, danes pa se pridružiti finančnim ministrom evrskega območja na sestanku o dolžniški krizi. Prva tema bo Grčija in njene težave z odplačevanjem dolga, sočasno pa naj bi v Bruslju potrdili 78 milijard evrov vreden sveženj pomoči Portugalski. V Frankfurtu največ izgubile bančne delnice Evro, ki je pred manj kot dvema tednoma dosegel 1,494 dolarja, nato pa izgubil sedem odstotkov, se je v ponedeljek zjutraj spustil na 1,4048 dolarja, kar je najnižja vrednost po 30. marcu. Pozneje se je njegova vrednost popravila na 1,413 dolarja. Delniški indeksi so prav tako pogreznili v rdeče številke. Tokijski Nikkei 9.558 točk se je tretji dan zapored znižal tokrat za slab odstotek, frankfurtski DAX30 7.300 točk pa je izgubil skoraj poldrugi odstotek. Največ, štiri odstotke, so izgubile delnice Commerzbanke, ki ima v svojem portfelju precejšen delež vedno manj vrednih grških obveznic. Tečaji delnic v prvi kotaciji INTEREUROPA +2,41 % 1,70 EUR KRKA +1,10 % 60,00 GORENJE +0,00 % 10,80 LUKA KOPER +0,00 % 12,00 TELEKOM -1,06 % 70,05 NOVA KBM -1,19 % 8,201 PETROL -1,72 % 223,00 MERCATOR -2,85 % 160,30 Navzgor le Krka Na Ljubljanski borzi so se že petič zapored pocenile delnice Nove KBM, ki so ob izjemno skromnem prometu padle na 8,20 evra. Vzporedna kotacija v Varšavi, vsaj za zdaj, delničarjem mariborske banke prav nič ne koristi. Več kot odstotek cenejše so delnice Petrola, Telekoma in Mercatorja. Indeks SBI TOP 762 točk se je znižal za 0,92 odstotka in je le še malenkost nad zgodovinsko nizko vrednostjo, na kateri je bil 21. aprila 759 točk. Podražile so se le Krkine delnice 550 tisoč evrov prometa, s katerimi so se posli po enem mesecu spet sklepali nad 60 evri. Dolenjsko podjetje je imelo v prvem četrtletju za 48 milijonov evrov čistega dobička, kar je dva odstotka več kot v enakem lanskem obdobju.", "title": "Afera Straussa - Kahna vplivala tudi na evro", "keywords": "Gospodarstvo", "lang": "slovenian"}
{"body": "V Premogovniku Velenje se je pokvarila tako imenovana izvažalna naprava, zato v ponedeljek ne bodo delali. Ob tem v Premogovniku Velenje dodajajo, da bodo izpadli delovni dan nadomestili, tako da proizvodni načrt ne bo ogrožen. V Premogovniku Velenje je danes pri uvozu opreme za montažo novega odkopa prišlo do okvare na tako imenovani izvažalni napravi. Ker se je izkazalo, da je okvara resnejša in da popravilo terja več časa, vse tri izmene v ponedeljek ne bodo delale, lahko da tudi še kakšen dan dodatno, so sporočili iz Premogovnika Velenje. Vzdrževalci so takoj pristopili k zavarovanju opreme in nato k popravilu, a se je izkazalo, da gre za resnejšo okvaro. O okvari so že obvestili Inšpektorat RS za energetiko in rudarstvo, ni pa bil nihče iz ekipe ogrožen, ker je šlo samo za prevoz opreme. Ob tem v Premogovniku Velenje še dodajajo, da bodo izpadli delovni dan nadomestili, tako da proizvodni načrt ne bo ogrožen.", "title": "V Premogovniku Velenje zaradi okvare ne bodo delali", "keywords": "premogovnik;velenje;okvara;delo", "lang": "slovenian"}
{"body": "Istrabenz je svoj 95-odstotni delež družbe Droga Kolinska prodal hrvaški družbi Atlantic Grupa, Slovenija pa je skočila na noge. A prvi mož nove lastnice pravi, da ne bodo prodali nobene od petih ključnih dejavnosti Droge Kolinske. Drogine proizvodne lokacije v Izoli, Rogaški Slatini in Mirni bodo ostale v polni zmogljivosti, novi lastniki načrtujejo tudi investicijo v proizvodnem obratu otroške hrane v Mirni. Obrat za polnjenje pijač v Rogaški Slatini bodo dopolnili s polnjenjem energetskih napitkov in cedevite za slovenski trg. Predsednik uprave družbe Atlantic Grupa Emil Tedeschi je dejal, da so prišli kot strateški investitor, da bi razvijali vseh pet ključnih proizvodnih linij Droge Kolinske. Droga Kolinska bo ohranila ime in proizvodnjo kave, vode in brezalkoholnih pijač, sladkih in slanih prigrizkov in otroške hrane. Proizvodnje ne nameravajo seliti iz Slovenije, razvijali pa bodo še druge proizvodne zmogljivosti v Srbiji, BiH in Makedoniji. Revitalizirati nameravajo tudi nekatere Drogine izdelke, ki so bili v preteklosti uspešni, in za katere menijo, da bi jih lahko uspešno ponudili trgu. Prišli smo, ker smo prepoznali izredno družbo in sposobne ljudi, je zatrdil Tedeschi. Kakršni koli namigi, da je Atlantic Grupa kupila Drogo Kolinsko iz špekulativnih razlogov, so po njegovem nesmiselni. Pač pa se pogovarjajo o možni prodaji zemljišča v Ljubljani, ki ne predstavlja Drogine osnovne dejavnosti. Z zgodovinskim poslom je zadovoljen tudi predsednik uprave Droge Kolinske Slobodan Vučićević. Za posel sta po njegovem značilna dobra cena in dober kupec. Zadovoljen je predvsem, ker je Droga Kolinska za novega lastnika dobila strateškega partnerja. Atlantic Grupa je Drogo Kolinsko kupila za 382 milijonov evrov, od cene pa bo treba odšteti finančni dolg Droge Kolinske. Ta je maja znašel 146 milijonov evrov. Atlantic bo tako plačal okrog 242 milijonov evrov, nase pa obenem prevzel 146 milijonov evrov dolga Droge Kolinske, sta pojasnila Tedeschi in prvi mož Istrabenza Tomaž Berločnik. Kako je potekal posel in kaj to pomeni za Istrabenz? Atlantic Grupa je v Sloveniji za potrebe nakupa Droge Kolinske ustanovila hčerinsko družbo Atlantic Naložbe, ki v poslu sodelujejo z 170 milijoni evrov lastnega kapitala in 78 milijonov evrov dolgoročnega kredita. Posojila so zagotovile banke Unicredit, Zagrebačka banka, Raiffeisen banka in Raiffeisen Zentralbank. Sodelovanje v 80 milijonov evrov vredni dokapitalizaciji Atlantic Grupe, ki bo sledila, je zagotovil nemški DEG, pričakovati je tudi dogovor z EBRD. S prodajo Droge Kolinske se bo dolg Istrabenza do bank po Berločnikovem mnenju zmanjšal za skoraj polovico. Prodaja bo po njegovem povečala možnosti za dosego prostovoljne poravnave, o čemer se bodo z bankami pogovarjali jeseni. V naslednjih treh letih Istrabenzu po Berločnikovih napovedih ne bo potrebno plačevati dolga. V tem času bo lahko prestrukturiral vse svoje divizije in jih morda četrto leto prodal. Istrabenz nadaljuje s prodajo Instalacije in prodajo hotelo Grand Hotela Adriatic v Opatiji, Hotela Kempinski Portorož in družbe Turizem Kras, je še dejal Berločnik. Sicer pa je Istrabenz v fazi prodaje Droge Kolinske bil v stiku s 55 potencialnimi kupci, 32 strateškimi kupci in 22 finančnimi investitorji. Prejel je osem nezavezujočih ponudb, v nadaljni postopek pa jih spustil šest. Dva ponudnika sta zatem odstopila, štirje pa so tekmovali skoraj čisto do konca. Na koncu so prejeli tri zavezujoče ponudbe, Atlantic Grupo, ki je po Berločnikovih navedbah ponudila najboljše finančne in ostale pogoje, pa so izbrali pretekli teden. Za celoten proces prodaje je potencialni kupec porabil od 1,5 do dva milijona evrov, je še dejal. Foto Dare Čekeliš Prodaja cena za politično kupčkanje? Droga Kolinska je podjetje, ki se je pod mojim vodstvom Istrabenza in nadzornega sveta Droge Kolinske in vodstvom treh uprav te družbe, iz dveh razmeroma majhnih podjetij povzpelo v odlično mednarodno, regionalno utrjeno podjetje z uveljavljenimi blagovnimi znamkami, v prehrambeno podjetje, ki je preživelo tako vstop Slovenije na veliki trg EU kot tudi sedanjo krizo. Igor Bavčar Ob prodaji Droge Kolinske pa se je oglasil tudi nekdanji prvi mož Istrabenza Igor Bavčar, ki pravi, da je to cena za politično kupčkanje ob uvedbi prisilne poravnave nad Istrabenzom, kljub temu da so bili po njegovi oceni izpolnjeni vsi pogoji za prostovoljno poravnavo. Bavčar pravi, da je Istrabenz dobro podjetje z dobrimi naložbami. Prav te dobre naložbe so bile po Bavčarjevem mnenju razlog, da so se nekateri že videli v vlogi prodajalcev naložb Istrabenza in so zato preko kriminaliziranja in javnega linča mene osebno napovedovali in zahtevali stečaj družbe . Pri tem sta po njegovih navedbah zlasti izstopala ljubljanski župan Zoran Janković in minister za gospodarstvo Matej Lahovnik. Bavčar je sicer ponosen, da so ustvarili dobro mednarodno utrjeno podjetje Droga Kolinska, vendar obžaluje, da je Istrabenz prisiljen v prodajo že zdaj, in sicer samo zaradi političnih obračunavanj . Izrazil je tudi upanje, da bo kupec Atlantic Grupa krepil blagovne znamke Droge Kolinske na mednarodnem trgu in tako ohranjal zaposlenost. Foto POP TV Čeprav so predstavniki Droge Kolinske zadovoljni, pa politiki odločitev obžalujejo Odločitev Istrabenza, da družbo Droga Kolinska proda hrvaški skupini Atlantic Grupa, predstavniki slovenskih parlamentarnih strank večinoma obžalujejo. Kot opozarjajo, je Droga Kolinska eno pomembnejših slovenskih podjetij v živilsko-predelovalni industriji, ki bi ga bilo treba zadržati v slovenskih rokah. Poslanec SD Janko Veber je glede prodaje Droge Kolinske zadržan. Spomnil je, da je pred leti tudi Žito del proizvodnje preselilo na Hrvaško, vendar projekt ni zaživel. Vodja poslanske skupine LDS Borut Sajovic prodajo obžaluje. Kot je poudaril, je seveda trg odprt, a vendar sam Drogo Kolinsko vidi kot enega od ponosov in simbolov slovenskega gospodarstva, tudi kot uveljavljeno in dragoceno blagovno znamko . Prodaja je stvar gospodarstva Ceta Zalokar Oražem Foto Blaž Garbajs Vodja poslanske skupine Zares Cveta Zalokar Oražem meni, da je prodaja podjetja stvar gospodarstva. Na nek način je to odraz stanja, tudi morda znotraj skupine Istrabenz, ki je v stiski in išče vse možnosti. Kaj so naredili z nekoč zelo zdravo firmo pa nas lahko vedno skrbi, ne glede na to, kdo je lastnik, je dejala. Da je prodaja posledica Istrabenza meni tudi vodja poslanske skupine DeSUS Joško Godec, ki izpostavlja, da je prodaja droge Kolinska verjetno ena od slabih odločitev. Podobnega mnenja je tudi poslanec SDS Andrej Vizjak, ki meni, da gre Istrabenzu zares zelo težko, da tudi s prodajami uveljavljenih blagovnih znamk rešuje lastno kožo . Vodja poslanske skupine SLS Jakob Presečnik pa je prepričan, da bi morala Slovenija prehrambeno in predelovalno industrijo v največji meri zadržati v slovenskih rokah . To je po moji oceni slaba novica, je rekel glede prodaje. Zmago Jelinčič Nad odločitvijo o prodaji je razočaran tudi predsednik SNS Zmago Jelinčič. Gre za eklatantno svinjarijo, ki so si jo po mojem mnenju privoščili s privolitvijo slovenske vlade , je povedal. Vladajoči koaliciji je po Jelinčičevem mnenju vseeno, kam gredo nacionalni ponos in poslovne znamke, ki imajo ceno in vrednost v svetu . Mislim, da je to zločin, kar se je naredilo, je dejal Jelinčič, ki je prepričan, da je to vprašanje povezano tudi z arbitražnim sporazumom s Hrvaško. Ministrstvo se zaveda, da gre za odprti trg Na prodajo se je odzvalo tudi ministrstvo za kmetijstvo, gozdarstvo in prehrano. Na ministrstvu se zavedajo, da gre za odprti trg, ki deluje po ekonomskih načelih, ne glede na spremembo lastništva pa pričakujejo, da bodo razvoj, proizvodnja in delovna mesta ostali v Sloveniji. Kuhar To ni bilo presenečenje Za tiste, ki spremljajo dogajanje v prehrambeni industriji, prodaja Droge Kolinske ni presenečenje, je ocenil agrarni ekonomist z ljubljanske biotehniške fakultete Aleš Kuhar. Kot je pojasnil, je bilo tak scenarij mogoče pričakovati, že odkar je Istrabenz Drogo in Kolinsko integriral z namenom v prodaji iztržiti čim več. To je del ekonomskega sistema, v katerem delujemo, to so legitimne poslovne odločitve, da se kupuje in prodaja, je povedal. Droga Kolinska je po njegovem mnenju izrazito konsolidirano in dobro stoječe podjetje. To, da jo je kupilo hrvaško podjetje, pa na nek način ima neko vsebino tudi za narodno gospodarstvo, je ocenil. Če pustimo ob strani, da bodo lastniki tujci to je po mojem nepotrebno, saj če se sedanji lastnik ne bi tako zapletal v poslovne operacije, prodaje ne bi bilo treba izvesti ne vidim neke negativne zgodbe zadaj, razen pač menjave lastništva, je še povedal Kuhar.", "title": "'Proizvodnja bo ostala v Sloveniji'", "keywords": "droga;kolinska;istrabenz;prodaja;kupnina;atlantic;grupa;poslanci;slovenija", "lang": "slovenian"}
{"body": "Zaradi izrednih izplačil se je povečala povprečna plača Novembrska povprečna plača je bila na mesečni ravni višja, predvsem zaradi izrednih izplačil. Po podatkih državnih statistikov je povprečna neto plača novembra lani znašala 1035,01 evra, kar je 4,9 odstotka več kot oktobra in 1,8 odstotka manj kot novembra 2011. Povprečna mesečna bruto plača je novembra lani znašala 1611,93 evra, kar na mesečni ravni predstavlja 6,3-odstotno rast, na letni pa 2,4-odstotni padec. Zvišanje povprečne mesečne plače za november je bilo glede na oktober posledica višjih izrednih izplačil 13. plač in božičnic. Brez teh, pa bi povprečna mesečna bruto plača za november znašala 1513,45 evra. Največ izrednih izplačil v rudarstvu V rudarstvo je, denimo, kar 58 odstotkov zaposlenih oseb s plačo za november prejelo tudi izredna izplačila, in sicer v povprečju 745,21 evra bruto. Med dejavnostmi sta rudarstvu sledili oskrba z električno energijo, plinom in paro 53,6 odstotka zaposlenih oseb je prejelo v povprečju 645,72 evra bruto ter promet in skladiščenje 28,7 odstotka zaposlenih je prejelo v povprečju 560,79 evra bruto. Najvišja izredna izplačila, v povprečju 1439,23 evra, pa so bila izplačana v informacijski in komunikacijski dejavnosti. Prejelo jih je 8,1 odstotka zaposlenih v tej dejavnosti. Izredna izplačila je ob novembrski plači prejelo 16,5 odstotka zaposlenih , kar je 0,5 odstotne točke manj kot novembra leta 2011 in 1,3 odstotne točke manj kot novembra leta 2010. V povprečju so sicer izredna izplačila za november lani znašala 597,37 evra bruto 688,10 evra za november 2011 in 712,30 evra za november 2010 na zaposlenega.", "title": "Najvišje božičnice so dobili informatiki", "keywords": "Gospodarstvo", "lang": "slovenian"}
{"body": "Trošarina za dizel je višja, zato se ne bo pocenil. Dražji bo 98-oktanski bencin, medtem ko se cena najbolj prodajanega ne bo spremenila. Vlada je zvišala trošarino za dizel. Vlada je zvišala trošarino za dizel s 436,52 na 448,71 evra za 1000 litrov oziroma za 1,22 centa na liter. Cena bo ostala nespremenjena, in sicer 0,989 evra za liter. Pocenilo pa se bo kurilno olje in sicer za 1,5 centa na 0,521 evra za liter. Trošarina za bencin ostaja nespremenjena, kar pomeni, da cena najbolj prodajanega 95-oktanskega bencina ostaja 1,008 evra na liter, 98-oktanski bencin pa se bo opolnoči podražil z 1,027 na 1,033 evra na liter. Zakon daje vladi pooblastilo za zmanjšanje ali povečanje trošarine v skladu z ekonomsko politiko. Vlada lahko poviša ali zniža trošarino za največ 50 odstotkov zneska, določenega z zakonom.", "title": "98-oktanski bencin gor, kurilno olje dol", "keywords": "bencin;dizel;kurilno;olje;naftni;derivat;trošarina;vlada;uredba", "lang": "slovenian"}
{"body": "Redkim delnicam slovenskih podjetij v sredo uspela rast Po torkovem viharju je bila na Ljubljanski borzi sreda mirnejša. Indeks SBI20 je po zaslugi Krkinih in Telekomovih delnic ostal nespremenjen. S Krko je bilo za 0,675 milijona evrov prometa, kar je najmanj v zadnjem mesecu. Enotni tečaj se je zvišal za 2,8 odstotka, na koncu je bila cena 52,50 evra. Telekom, pri katerem se izteka rok za prijavo za odkup 10-odstotnega Sodovega deleža, je za hip dosegel 150 evrov. Dražje so le še Lukine delnice. Padci so bili večinoma mili, izjema so le delnice Zavarovalnice Triglav, ki so zdrsnile pod 17 evrov, in Nove KBM, ki so vredne manj kot 11 evrov. Za oba papirja velja, da sta spet najnižje po začetku kotacije. NKBM je zdaj že 60 odstotkov pod ceno z lanske javne prodaje. Tečaji najprometnejših delnic KRKA 2,81 % 52,68 EUR TELEKOM 1,62 % 148,67 GORENJE -0,83 % 13,12 PETROL -0,60 % 262,45 MERCATOR -0,75 % 174,00 ZAV. TRIGLAV -2,02 % 16,98 NOVA KBM -1,52 % 10,98 LUKA KOPER 1,65 % 24,02 SAVA -1,12 % 266,68 INTEREUROPA -0,79 % 10,00 AERODROM -1,09 % 30,06 General Electric ne bo oklestil dividende V New Yorku so delniški indeksi v torek nadoknadili skoraj polovico ponedeljkovih izgub. Dow Jones 8.419 točk se je zvišal za 3,3 odstotka. Industrijski velikan General Electric, ki proizvaja široko paleto dobrin, od strojev za letala do žarnic, je razveselil z novico, da bo v prihodnjem letu kljub težkim časom dividendo ohranil nespremenjeno, resda pa bo prisiljen odpuščati. Delnice so se podražile za 13,6 odstotka, kar je rekordna rast GE-ja v več kot 25 letih. Vlagatelji so pozdravili tudi odločitev ameriške centralne banke, da do aprila podaljša veljavnost ključnih programov takojšnjih posojil finančnemu sektorju. Prodaja avtomobilov silovito padla V ospredju je še naprej avtomobilska industrija. Po novici iz General Motorsa in Cryslerja, da je novembrska prodaja na domačem trgu padla za več kot 40 odstotkov, je Dow Jones na začetku dneva zdrsnil v negativno območje, vendar se nato pobral, saj vsi pričakujejo, da bo uradni Washington ta konec tedna odobril pomoč shirani avtomobilski industriji. Ta naj bi presegla prvotno načrtovano vrednost 25 milijard dolarjev. Ford delnice so pridobile šest odstotkov sicer trdi, da ima dovolj sredstev, da preživi leto 2009 in da bo podjetje leta 2011 spet poslovalo z dobičkom.", "title": "Triglav vedno nižji, prav tako NKBM", "keywords": "Gospodarstvo", "lang": "slovenian"}
{"body": "Pesjak in Slapničar prepričana, da bodo upniki v poravnavo privolili Čeprav načrt finančnega prestrukturiranja še ni v celoti usklajen z upniki, bo uprava Merkurja na Kranjsko okrožno sodišče poslala predlog prisilne poravnave. S tem se bodo držali dogovora, da bodo prisilno poravnavo predlagali do konca septembra, čeprav še niso uspeli skleniti dogovora z bankami upnicami in dobavitelji o načinu finančnega prestrukturiranja. V prihodnjih dneh se bodo tako nadaljevali pogovori z upniki, ki jim Merkur skupaj dolguje okrog 750 milijonov evrov, od tega 550 bankam in 200 dobaviteljem. Začasni predsednik uprave Blaž Pesjak in predsednik nadzornega sveta Matevž Slapničar pa sta prepričana, da bodo upniki privolili v prisilno poravnavo, saj je ta po njunem mnenju vsekakor boljša možnost kot stečaj. A za zdaj še ne želita govoriti o podrobnostih. Z bankami naj bi bili tik pred dogovorom So se pa že začele širiti neuradne informacije o prihodnjih potezah Merkurja. Dnevnik tako poroča, da koncept reševanja Merkurja predvideva dokapitalizacijo s konverzijo terjatev od 100 do 150 milijonov evrov. H konverziji bodo povabili vse upnike, ki imajo zavarovane terjatve, to pa so tako banke kot nekateri Merkurjevi dobavitelji. Hkrati naj bi se vodstvo Merkurja dogovarjalo za kratkoročno sindicirano posojilo v višini od 30 do 40 milijonov evrov za tekoče poslovanje. Dogovori o načrtu finančnega prestrukturiranja se bodo nadaljevali tudi v petek, ko se uprava Merkurja znova sestane z največjimi bankami upnicami. Po informacijah časnika Finance so že blizu dogovora, saj morajo rešiti le še podrobnosti. Bo pa za uspeh prisilne poravnave treba zagotoviti 60-odstotno podporo upnikov.", "title": "Uprava Merkurja uresničila napoved predlog prisilne poravnave", "keywords": "Gospodarstvo", "lang": "slovenian"}
{"body": "Frankfurt, London - Evropske centralne banke tudi danes nadaljujejo s finančnimi injekcijami, s katerimi želijo okrepiti medbančno posojanje oziroma, v primeru Evropske centralne banke (ECB), pomagati sosednjim državam v času aktualne finančne krize. Britanska in švicarska centralna banka sta tako danes ponudili po običajnih 10 milijard dolarjev sredstev za zagotavljanje likvidnosti. ECB pa je danes najavila 12 milijard evrov vreden dogovor za zamenjavo valut oziroma t.i. swap posel z dansko centralno banko. Dogovor bo po pojasnilih ECB v veljavi, dokler bo potreben. S tem dogovorom naj bi Danski, katere valuta - krona - je vezana na evro, olajšali dostop do evrov in znižali menjalni tečaj za evre na Danskem. ECB je pred kratkim podobne ukrepe storila že za Madžarsko in Švico.", "title": "Finančna kriza: Centralne banke zagotovile nova sredstva", "keywords": "gospodarstvo;ekonomija", "lang": "slovenian"}
{"body": "Ljubljana - Ministru za finance Francu Križaniču je po nekaj mesecih ministre uspelo prepričati v ohranitev večinskega lastniškega deleža v NLB. Včeraj potrjena strategija upravljanja kapitalske naložbe države v NLB kot kratkoročni cilj prinaša konsolidacijo in stabilizacijo državnega lastništva banke na 50 odstotkov plus eno delnico, strateški cilj pa je ohranitev NLB kot samostojne finančne institucije z več strateškimi partnerji. Vlada se je spotaknila tudi ob minuli teden sprejeto strategijo skupine NLB od leta 2010 do 2015, ki je - kot je minister za finance ocenil že za včerajšnji Dnevnik - v neposrednem nasprotju s cilji, ki jih želi vlada zasledovati z ohranjanjem večinskega državnega lastništva v NLB. Križanič pričakuje, da bo NLB pripombe vlade upoštevala. Odziva na stališča vlade včeraj nismo uspeli dobiti niti od uprave banke z Božem Jašovičem na čelu niti predsednika nadzornega sveta Marka Simonetija. Kot smo poročali, so predstavniki ministrstva za finance Jašoviču in Simonetiju celo vnaprej povedali, da se s strategijo banke ne strinjajo in naj jo banka spremeni oziroma odloži odločanje do sprejetja stališč vlade. Toda v NLB so vztrajali pri svojem in pohiteli s sprejetjem strategije. Kakšne bodo posledice skrhanega zaupanja med največjim lastnikom in upravo ter nadzornim svetom banke, za zdaj še ni mogoče predvideti. Že včeraj pa so se pojavile ocene, da bi morala nadzorni svet in uprava ponuditi odstop, ker strateških odločitev nista preverila pri največjih lastnikih oziroma sta celo ravnala v nasprotju z njihovimi stališči. Če v NLB svoje strategije ne bodo želeli dopolniti v skladu z vladnimi priporočili, je pričakovati, da bo država poskusila z menjavo nadzornega sveta na skorajšnji skupščini. Kot je znano, strategija banke predvideva krčenje kreditiranja, prodajo Banke Celje in umik z večine trgov. Nasprotno pa strategija upravljanja državnega deleža v NLB med drugim predvideva, da bi NLB postala oziroma ohranila vlogo enega vodilnih ponudnikov bančnih storitev v vsaki posamezni državi jugovzhodne Evrope, ki so ključne za slovensko gospodarstvo. Po naših informacijah se ključne pripombe vlade nanašajo na prodajo Banke Celje in NLB. Novi zapleti pa se obetajo tudi pri dokapitalizaciji. Čeprav so ministri včeraj potrdili sodelovanje države pri dokapitalizaciji NLB in je pred dnevi pripravljenost za vplačilo dokapitalizacijskih delnic izkazala tudi belgijska KBC kot tretjinska lastnica, pa so po trditvah naših virov pogajanja med največjima lastnikoma spet prekinjena. In sicer naj bi se umaknili Belgijci, nezadovoljni zlasti z odnosom vlade in finančnega ministrstva do pogajanj. Ne samo, da mora država KBC k dokapitalizaciji pritegniti, da bi se izognila očitkom evropske komisije o državni pomoči, ampak brez KBC do dokapitalizacije sploh ne more priti. Zablokirajo jo lahko namreč na nadzornem svetu in skupščini. Premier Pahor je včeraj povedal, da gre država v dokapitalizacijo, ki ne bo večja od 243 milijonov evrov. Križanič dokončnega zneska dokapitalizacije še ni razkril, saj država in KBC želita, da se zadnji predlog uprave in nadzornega sveta NLB za dokapitalizacijo v višini 250 milijonov evrov še zniža. Država naj bi najprej konsolidirala lastništvo (z odkupom delnic NLB od 19 manjših lastnikov v državni lasti) in prek dokapitalizacije z nadpovprečnim vplačilom kapitala povečala svoj obstoječi 48,58-odstotni delež na 50 odstotkov plus eno delnico. Ministrstvo za finance ne vidi zadržkov, da se država v dogovarjanju s ključnimi investitorji zaveže k uvrstitvi delnic NLB na borzo, pri čemer bi država na srednji rok ostala večinska lastnica. Ko se bodo razmere na trgu stabilizirale, naj bi država delež zmanjšala na 25 odstotkov plus eno delnico. vesna.vukovic@dnevnik.si, suzana.rankov@dnevnik.si", "title": "Vlada dala zaušnico upravi in nadzornikom NLB", "keywords": "gospodarstvo;ekonomija", "lang": "slovenian"}
{"body": "Nova podražitev goriva je močno razburila avtoprevoznike. Že zdaj smo na kolenih, zaradi vedno dražjega goriva pa bomo še manj konkurenčni in na koncu bomo morali zapirati podjetja, opozarjajo. Dodajajo, da bodo po gorivo znova odhajali čez meje, k sosedom.", "title": "Po gorivo čez mejo?", "keywords": "bencin;gorivo;podražitev;avtoprevznik", "lang": "slovenian"}
{"body": "Ljubljana - Začelo se je zbiranje ponudb za nakup hotela Bellevue poleg ljubljanskega parka Tivoli. Izklicna cena za hotel je sedem milijonov evrov, piše na spletni strani nepremičninske agencije Slovenia Invest, kjer nezavezujoče ponudbe pričakujejo do šestindvajsetega novembra. Hotel - zgrajen je bil pred sto leti, zdaj pa je že deset let zaprt - je od starega dela mesta in središča oddaljen pet minut hoje ter obsega trinajst tisoč kvadratnih metrov površin, piše v razpisu, objavljenem v današnjih Financah. Začetek zbiranja ponudb za nakup hotela Bellevue v Ljubljani Pripravljen je tudi idejni arhitekturni načrt, ki predvideva razširitev objekta z zdajšnjih 1314 kvadratnih metrov na 10.799 kvadratnih metrov. Tako bi lahko nastal petzvezdični hotel z devetinsedemdesetimi sobami, sedeminosemdesetimi podzemnimi parkirnimi prostori, wellness centrom, bazenom in konferenčno dvorano za sto petdeset ljudi. Hotelski turizem v Ljubljani je v minulih petih letih zrasel za petinšestdeset odstotkov, s 339.392 prenočitev v letu 2003 na 559.009 prenočitev v letu 2007. Konferenčni in t.i. incentive trg v Ljubljani pa rasteta po dvajset odstotni letni stopnji, mesto gosti že več kot tisoč dogodkov na leto. Glede na želje ponudnika je mogoče urediti tudi bančno financiranje, še piše v danes objavljenem razpisu. Predvideni stroški obnove znašajo petnajst milijonov evrov, piše na spletni strani Slovenia Invest, ki hotel prodaja za Študentski servis Maribor. \"Nekatere banke v Sloveniji se soočajo s problemom likvidnosti, ki jih je povzročila svetovna gospodarska kriza, vendar je vsaj deset takih, ki ponujajo financiranje do višine sedemdeset odstotkov vrednosti zastavljene nepremičnine,\" navajajo. Kot je znano, je Študentski servis Maribor pred tremi leti hotel kupil za okoli dva milijona evrov od denacionalizacijskih upravičencev, vanj pa ni ničesar vložil. Po ocenah direktorja servisa Marjana Krajnca je bila to \"dobra naložba\", saj naj bi hotel s pripadajočim zemljiščem preko \"ugledne agencije, ki je specializirana za prodajo hotelov\", sedaj prodali za sedem milijonov evrov.", "title": "Stoletni hotel Bellevue v Ljubljani bo dobil novega lastnika, načrt za temeljito prenovo je že pripravljen", "keywords": "gospodarstvo;ekonomija", "lang": "slovenian"}
{"body": "Ljubljana - Slovenske železnice so v letu 2010 prepolovile izgubo iz poslovanja. Po prvih ocenah je ta znašala 10,5 milijona evrov, celotna izguba pa je dosegla nekaj manj kot 20 milijonov evrov. Poslovni načrt za leto 2011 predvideva 4,9 milijona evrov izgube iz poslovanja, vodstvo družbe pa si želi že letos doseči pozitivno ničlo. Oceno poslovanja za leto 2010 in poslovni načrt za letos je včeraj obravnaval in potrdil nadzorni svet Slovenskih železnic, ki so v prvih enajstih mesecih lani ustvarile 2,14 milijona evrov izgube iz poslovanja in 8,13 milijona evrov celotne izgube. Poslovni prihodki so bili za 3,2 odstotka boljši od načrtovanih. V tovornem prometu je bilo od januarja do konca novembra prepeljanega 15,8 milijona ton blaga, kar je 11,6 odstotka več od načrtov in 17,2 odstotka več kot lani. V potniškem prometu je bilo prepeljanih 14,8 milijona potnikov, kar je 4,8 odstotka manj od načrtov in za dober odstotek manj kot v enakem obdobju lani. Kot je po seji nadzornikov novinarjem dejal generalni direktor železnic Goran Brankovič, so na lansko izgubo bistveno vplivali tečajne razlike med evrom in švicarskim frankom v višini 8,5 milijona evrov, odpis izgube v naložbo AKS v višini 2,5 milijona evrov in obresti v višini devet milijonov evrov. Brez omenjenih enkratnih vplivov bi železnice po Brankovičevih besedah poslovale bolje. Družba je namreč občutno izboljšala denarni tok, in sicer za 30 milijonov evrov, poleg tega se je namesto za 57 milijonov evrov zadolžila le za 22 milijonov evrov in že odplačala 12 milijonov evrov glavnic. Letos bodo morale železnice odplačati 25 milijonov evrov glavnic in 11 milijonov evrov obresti. Načrt za letos predvideva 4,9 milijona evrov izgube iz poslovanja, Brankovič pa si že za letos želi, da bi železnice uspele ustvariti pozitivno ničlo iz poslovanja, kar sicer predvidevajo strateške usmeritve za leto 2012. \"Leto 2012 bo tisto leto, ko bomo lahko rekli, da nismo ne v sanaciji ne v prestrukturiranju in da Slovenske železnice delujejo kot normalno podjetje,\" je dejal Brankovič.", "title": "Železnice lani za polovico zmanjšale izgubo iz poslovanja", "keywords": "gospodarstvo;ekonomija", "lang": "slovenian"}
{"body": "Slovenj Gradec - Popoldne se bo sestal nadzorni svet slovenjgraške družbe Prevent Global. Seznanil se bo z izvajanjem programa reorganizacije družbe in oceno poslovanja za lansko leto, ko naj bi izguba družbe znašala med štiri in pet milijoni evrov. Uprava bo nadzornike seznanila tudi z informacijami, povezanimi s podjetjem Prevent PUR v stečaju. Potem ko je nadzorni svet konec januarja potrdil načrt reorganizacije podjetja, ga uprava na čelu s predsednikom Renatom Krajncem predstavlja bankam upnicam. Dogovor z bankami o reprogramiranju 55 milijonov evrov velikega dolga je namreč ključen za nadaljnje poslovanje družbe. Pogovori z bankami so po navedbah službe za stike z javnostmi v Prevent Globalu v zaključni fazi. Po informacijah predsednika nadzornega sveta Vladimirja Bilića banke program podpirajo. Pogajanja med drugim potekajo še z Novo Ljubljansko banko, ki vztraja pri dokapitalizaciji družbe. Uprava bo nadzornike seznanila z oceno poslovanja v lanskem letu, za katerega Bilić meni, da bi jo lahko Prevent Global glede na izjemno težko leto tako za samo avtomobilsko industrijo kot tudi za sam Prevent Global \"mnogo slabše odnesel\". Nadzorniki pa se bodo seznanili tudi z informacijami, povezanim s podjetjem Prevent PUR, ki je od lanske jeseni v stečaju. Kot pravi Bilić, ostaja Prevent PUR, katerega polovični lastnik je bil Prevent Global, zaenkrat \"precejšnja uganka\".", "title": "Nadzorniki Preventa o programu reorganizacije in oceni lanskega poslovanja", "keywords": "gospodarstvo;ekonomija", "lang": "slovenian"}
{"body": "Ljubljana - Slovenijo je lani obiskalo 2,7 milijona turistov ali osem odstotkov več kot leto prej, bilo pa je tudi 8,2 milijona prenočitev, kar je sedem odstotkov več kot leta 2006 in precej bolje od napovedi. Takšna je bila po včeraj objavljenih podatkih Statističnega urada Republike Slovenije lanska turistična bera. Dimitrij Piciga, prvi mož Slovenske turistične organizacije, je z njo zadovoljen. \"Lepo je imeti pred seboj podatke o odlični turistični sezoni, za katero so zaslužni tako turistično gospodarstvo kot vsi delavci v turizmu in gostinstvu,\" je povedal ob odprtju turističnega sejma v Ljubljani. Med najbolj pozitivnimi premiki je Piciga poudaril preseženo magično mejo osmih milijonov ustvarjenih nočitev in dejstvo, da so statistični kazalniki za vse tri naše paradne turistične trge - Italijo, Avstrijo in Nemčijo - po več letih znova pozitivni. To pa ne velja za Veliko Britanijo, od koder je lani prišlo k nam pet odstotkov manj gostov kot leta 2006. Zakaj? \"Slovenijo so ob njenem vstopu v EU in prevzemanju evra zaznavali kot nekaj novega in svežega. Prvi val zanimanja je za nami, zdaj se sprašujejo, kaj lahko pri nas še počnejo poleg ogleda Bleda in dvodnevnega postanka v Ljubljani. Po drugi strani se držijo za glavo, da morajo dve uri potovati iz katerega od britanskih mest do letališča v Londonu, ki je edino povezano s Slovenijo,\" odgovarja Piciga. Hkrati prizna: \"Ne zatiskamo si oči pred tem, da je mogoče tudi promocijo bolje izpeljati.\" Razvoj letalskega turizma je ena od prednostnih nalog Slovenije, vendar je Marjan Hribar, generalni direktor direktorata za turizem na ministrstvu za gospodarstvo, kritičen do edinega domačega letalskega prevoznika Adrie Airways. \"Z njenimi razvojnimi projekti ne moremo biti zadovoljni, saj ni sledila trendom, ki smo jih dosegli v slovenskem turizmu. Zavedamo se, da ima Adria Airways več stebrov poslovanja in da je turizem le eden od njih, želimo pa si, da bi tudi tukaj naredila korak naprej,\" pravi Hribar.", "title": "Piciga: Lanska turistična sezona je bila odlična", "keywords": "gospodarstvo;ekonomija", "lang": "slovenian"}
{"body": "Washington - Ameriško finančno ministrstvo je v danes sporočilo, da bodo ZDA decembra ponovno dosegle zgornjo mejo zakonitega javnega dolga, zaradi česar bo moral kongres ukrepati s povišanjem dovoljene meje. Dobra novica je, da bo meja dosežena dva meseca kasneje, kot je bilo sprva predvideno Zgornja meja dolga je trenutno postavljena pri 12.100 milijardah dolarjev, spreminjanje meje pa bo kongresnikom, predvsem opozicijskim republikancem dalo možnost, da obnovijo ostre kritike sedanje demokratske administracije in demokratske kongresne večine zaradi rekordnega obsega javnega dolga. Nacionalni dolg, to je dolg, ki ga ima država do imetnikov njenih obveznic, zadolžnic ali vrednostnih papirjev, je lani prvič v zgodovini presegel mejo 10.000 milijard dolarjev, torej več kot 80 odstotkov vsega ameriškega bruto domačega proizvoda. Proračunski primanjkljaj, ki je v lanskem proračunskem letu do 1. oktobra letos znašal 1420 milijard dolarjev, naj bi v naslednjih 10 letih brez odločnih varčevalnih ukrepov dolgu dodal še 9000 milijard dolarjev. Varčevalni ukrepi za demokrate in ekonomiste trenutno ne pridejo v poštev, ker je potrebno vnovič zagnati gospodarsko rast. Kongres bo moral tako mejo dovoljenega nacionalnega dolga kmalu povišati za 1000 milijard dolarjev, saj bi šle po mnenju poznavalcev ZDA v nasprotnem primeru v stečaj, kar bi bilo milo rečeno popolna katastrofa za ves svet. Finančno ministrstvo ZDA je danes obenem napovedalo, da bo naslednji teden dolg še povečalo z dražbo dolgoročnih državnih obveznic z dospelostjo 30 namesto 20 let. Daljša doba naj bi bila bolj privlačna za kupce, menijo na ministrstvu.", "title": "Javni dolg ZDA bo decembra presegel 12.100 milijard dolarjev", "keywords": "gospodarstvo;ekonomija", "lang": "slovenian"}
{"body": "Ljubljana - Število slovenskih družb z najvišjo bonitetno oceno se je drastično zmanjšalo, ugotavljata bonitetni hiši Dun & Bradstreet ter Bonitetna hiša i, ki letos po štirih letih prekinitve ponovno izbirata družbe z najvišjo oceno. Leta 2007 je bilo v Sloveniji devet odstotkov družb z najnižjim tveganjem, lani pa je bilo takih le še 1,2 odstotka. Dun & Bradstreet in Bonitetna hiša i sta pripravili seznam 50 slovenskih družb z najvišjo bonitetno oceno, 28. februarja pa bosta po štirih letih prekinitve spet nagradili tri slovenske družbe z najvišjo oceno, so v današnjem sporočilu zapisali v Bonitetni hišii. Najbolje ocenjene Med 50 najbolje ocenjenih so se po abecednem vrstnem redu uvrstili Adecco, Bovis, Cablex-M, DEWESoft, Dobrodej, Ecolab, Ecopack, Elektroremont, Enerkon, Esol, Filc, Fotona, Halcom in Helios Kemična tovarna Domžale. Na seznamu sledijo Hella Saturnus Slovenija, Henkel Slovenija, HSE, Indramat Elektromotorji, Inotherm, Institut za varilstvo in Izoelektro.Med najbolje ocenjene družbe so se uvrstili tudi JEZ, Kemofarmacija, Količevo Karton, Krka, Lienal, Lumar IG, Medex, Merck, Metrel, Philips Slovenija, Plastika Skaza, Pošta Slovenije, Predilnica Litija, Riko Ribnica, Rondal, RRC, S.Rojko, Salus, Seco Tools, Silgan Ljubljana, Silkem, Simbo, Sogefi Filtration, Škrlj, Špan, Tajfun Ljubljana, Termo-Tehnika, Thomy F. E. in Zomi. Tvegano nagrajevanje Nagrado rating leta sta omenjeni družbi podeljevali 12 let, nato pa v času krize prekinili z izborom, saj je nagrajevanje po njihovem mnenju postalo tvegano, ker so tudi uspešne družbe lahko hitro zabredle v težave. Ker se je lani poslovno okolje začelo stabilizirati, sta se agenciji odločili, da letos ponovno izbereta 50 najbolje ocenjenih družb v lanskem letu, nadaljevali pa bosta tudi s tradicijo podeljevanja nagrade rating leta trem družbam z najvišjo bonitetno oceno. Za omenjene nagrade se je sicer po mnenju organizatorjev izkazalo, da so imele zelo trdno strokovno podlago, saj po 15 letih ni propadla niti ena od družb, ki so bile nagrajene. Na zadnjem izboru so nagrado za najbolje ocenjene družbe v letu 2007 prejeli Danfos Trata, Halcom in Slovenska industrija jekla.", "title": "Drastično zmanjšanje števila slovenskih družb z najvišjo bonitetno oceno", "keywords": "gospodarstvo;ekonomija", "lang": "slovenian"}
{"body": "Nova Gorica - Na predlog uprave so delničarji Hita včeraj odločili, da bodo nekaj več kot 380.000 evrov bilančnega dobička namenili za dividende, preostali bilančni dobiček v višini skoraj 20.000 evrov pa bo ostal nerazporejen. Lastniki so z več kot 70 odstotkov glasov zavrnili predlog novogoriške mestne občine o odpoklicu predsednika nadzornega sveta Hita Gorazda Podbevška. \"Očitajo mi konflikt interesov, ker je bila moja žena direktorica družbe Alea Iacta, ki načrtuje zabaviščno-nakupovalno središče z igralnim salonom v Vrtojbi. Pojasnil sem moje poglede na te očitke. Ne glede na sodni odpoklic, ki ga napoveduje novogoriška občina, upam, da bomo lahko zdaj normalno delali, da se bomo ukvarjali sami s sabo in da ne bo prikazovanja, da gre za osebno zgodbo med menoj in predsednikom uprave Hita Dragom Podobnikom. Uprava dela po programu, trenutni rezultati presegajo načrte. Še vedno pa ni silnih razlogov za slavje. Delo uprave ocenjujemo pozitivno,\" je povedal Gorazd Podbevšek. Poudaril je, da vsak prihod novega igralniškega ponudnika v regijo pomeni škodo za Hit in da je zato proti novim igralnim salonom. Glede prodaje hčerinskih družb in očitkov, da uprava Hita dela mimo nadzornega sveta, pa je Podbevšek povedal: \"O vsem smo se seznanili na prvi seji nadzornega sveta. Vse postopke vodi uprava, nič ne bo šlo mimo nadzornega sveta.\"", "title": "Gorazd Podbevšek ostaja prvi nadzornik Hita", "keywords": "gospodarstvo;ekonomija", "lang": "slovenian"}
{"body": "Ljubljana - Minister za gospodarstvo Matej Lahovnik meni, da je odstop Boška Šrota z mesta generalnega direktorja Pivovarne Laško pričakovan \"glede na dogodke, ki so bili predhodnica temu\". \"Očitno so nadzorniki spoznali, da so razlogi za to, tudi upniki niso imeli več zaupanja v vodstvo Laškega,\" je dejal na novinarski konferenci po seji vlade. \"Zdaj je tudi nadzorni svet spoznal, da so stvari tako resne in zapletene, da je moral ukrepati,\" je dejal. Recesija je po Lahovnikovih besedah obdobje, ki ga industrija pijač ne bi smela pretirano čutiti. \"Skupina ne bi bila v krizi, če se ne bi finančno izpostavila skozi finančno konsolidacijo,\" je prepričan Lahovnik. Premier Borut Pahor pa se je na novinarski konferenci po seji vlade na Šrotov odstop odzval z besedami: \"Upam, da bo to dobro za skupino.\" Kot je pojasnil Lahovnik, je sam že pred nekaj meseci opozarjal, da je v Sloveniji problem izpostavljenosti bank do posameznih finančnih holdingov in podjetij ter da bi bilo slabo, če bi prišlo do Istrabenzovega scenarija tudi v drugih primerih. Po njegovem mnenju je dejstvo, da je \"Infond Holding v precejšnjih težavah glede na to, da je poslovni model, ki so si ga zastavili, verjetno dolgoročno finančno nevzdržen\". \"Tudi če ne bi bilo recesije, ta model lastniške konsolidacije ne bi obstal, v sedanji situaciji pa je verjetnost še toliko manjša,\" je dejal. \"Seveda pa je vprašanje odprto, kaj to pomeni za vsa odvisna podjetja. Ne smemo zanemariti, da so tudi mali delničarji Mercatorja vložili tožbo proti podjetjem iz skupine Laškega, ker naj bi prišlo do kršitev zakona o prevzemih v primeru prevzemanja Mercatorja,\" je dejal. Po njegovih besedah je zaskrbljujoče, da imajo družbe iz skupine Pivovarne Laško precejšnje terjatve do Infond Holdinga, ki naj bi bile po pisanju medijev nezavarovane. \"S tega vidika se postavlja veliko vprašanj glede razvoja skupine. Zato si želim, da bo novo vodstvo našlo način, da poskuša konsolidirati, kar se konsolidirati da,\" je opozoril in dodal, da bodo najverjetneje skušali najti nek dogovor z upniki oz. bankami. \"Tudi če gre Infond Holding v stečaj, menim, da bi industrija pijač preživela,\" je dejal. Na novinarsko vprašanje, kdo bo zdaj odpiral šampanjec, je odvrnil, da so razmere v celotni skupini in Infond Holdingu tako resne, da \"trenutno nihče ne odpira nobenega šampanjca\". \"Še najmanj tisti, za katere se je govorilo ob ustoličenju te vlade,\" je bil odločen Lahovnik. \"Za to niso imeli razloga ne prej ne zdaj, če govorimo o tajkunih,\" je dejal. \"V tej državi smo pač vsi enaki, tretma bank in upnikov do teh družb je bil enak kot v drugih primerih,\" je pojasnil. Kot predvideva Lahovnik, bo morala verjetno nova uprava pod novim vodstvom \"kmalu predstaviti nek načrt, s katerim bo poskušala najti rešitev\".", "title": "Lahovnik označil Šrotov odstop za pričakovanega", "keywords": "gospodarstvo;ekonomija", "lang": "slovenian"}
{"body": "Sonyjeve delnice letos pridobile 70 odstotkov Ameriško gospodarstvo je imelo v prvem četrtletju po zaslugi višje zasebne porabe 2,5-odstotno gospodarsko rast na letni ravni, vendar ekonomisti dvomijo, da se bo ugoden trend nadaljeval. Po vsega 0,4-odstotni rasti v prvem četrtletju je torej slika ameriškega gospodarstva zdaj precej lepša, a vseeno so ekonomisti pričakovali še več, saj so napovedovali triodstotno rast BDP-ja. Največje zasluge za 2,5-odstotno rast gredo zasebni porabi, ki pri letnem BDP-ju predstavlja 70-odstotni delež. V prvih treh mesecih je poraba porasla za 3,2 odstotka, kar je več od napovedanih 2,8 odstotka. Ameriški dolar je po objavi svežih podatkov o BDP-ju izgubil nekaj vrednosti. Evro je porasel do 1,3045 dolarja. Finančne krivulje na Valu 202 Telekom je imel lani slabih 800 milijonov evrov prihodkov, kar je 3,8 odstotka manj kot leta 2011. Čisti dobiček je porasel za 28 odstotkov, 43,7 milijona evrov. Občuten padec Amazonovih delnic Na Wall Streetu se je petkovo trgovanje začelo negotovo. Vlagatelji se bojijo, da izredni likvidnostni ukrepi Zveznih rezerv ne dajejo pravih rezultatov. Širši newyorški delniški indeks S & P 500 1.580 točk se je v prvih dveh urah znižal za četrtino odstotka. Delnice spletnega trgovca Amazon so padle za osem odstotkov, saj četrtletni rezultati niso dosegli pričakovanj. Tudi Evropa je v petek malce izgubljala, vseeno pa je bila tedenska rast najvišja letos. Frankfurtski DAX30 7.814 točk je pridobil 4,6 odstotka. Tiskanje denarja dvignilo borzo v Tokiu Tokio je pretekli teden nadaljeval izjemno rast. Indeks Nikkei 13.884 točk se je povzpel za več kot štiri odstotke. Da se je japonski trg po dolgih letih umiranja na obroke končno zbudil - samo letos so se delnice Sonyja in Bridgestona podražile za skoraj 70 odstotkov -, gre zasluga predvsem domači centralni banki, ki po zgledu Feda povečuje obseg odkupovanja državnih obveznic in slabi jen. V svežem poročilu je tudi zvišala napovedi gospodarske rasti z 2,3 na 2,9 odstotka in inflacije z 0,4 na 0,7 odstotka za tekoče fiskalno leto, ki se konča z marcem. Ugotavlja tudi, da je tretje največje gospodarstvo sveta pokazalo prve znake okrevanja. Tečaji delnic na Lj. borzi 26. april NOVA KBM +2,82 %0,73 EUR PETROL +1,11 %227,00 TELEKOM +0,98 %92,70 LUKA KOPER +0,50 %7,99 ZAV. TRIGLAV +0,05 %19,40 MERCATOR +0,00 %109,00 KRKA -0,10 %48,65 GORENJE -0,93 %4,26 Ta teden štiriodstotna rast zlata Zlato se je v petek podražilo za odstotek ob 18. uri je bila cena 1.455 dolarjev, kar je slabe štiri odstotke več kot prejšnji petek in lepo okreva po izjemnih padcih sredi aprila. Kupci so spet dobili pogum, v državah v razvoju je povpraševanje veliko tako po zlatih kovancih kot po nakitu, poleg tega so na nakupni tudi centralne banke. Marca sta Rusija in Kazahstan šesti mesec zapored povišala vrednost zlatih rezerv. Lani so centralne banke pokupile največ zlata po letu 1964 in imajo skupaj v lasti 19 odstotkov vsega izkopanega zlata. Pozitiven teden na Ljubljanski borzi Na Ljubljanski borzi so tudi v petek rast nadaljevale delnice Petrola, Telekoma in Triglava, ki veljajo za podjetja, ki jih utegne država zaradi težav s proračunom privatizirati. Petrolove so se na dan, ko je Slovenijo obiskal prvi mož Gazproma Aleksej Miller, podražile za več kot odstotek in dosegle največ 227 evrov. Tečaj Krkinih delnic se ob 300 tisoč evrih prometa skoraj ni spremenil. Posli so se sklepali med 48,50 in 48,95 evra. Indeks SBI TOP 624 točk je pridobil 0,39 odstotka, na tedenski ravni pa skoraj štiri odstotke. Donosnost slovenske desetletne obveznice se je znižala na 5,88 odstotka.", "title": "Zlato po izjemnih padcih vendarle okrevalo", "keywords": "Gospodarstvo;Borzni komentar", "lang": "slovenian"}
{"body": "NLB je podjetjema, povezanima z nadškofijo Maribor, za zastavo zemljišča, za katera so kupci plačali 752 tisoč evrov, odobril več kot osem milijonov evrov kredita. Danes sta podjetji v stečaju, banka brez denarja, sporne posle pa je neuradno poleg policije pod drobnogled vzela tudi Sova.", "title": "Podjetji brez zaposlenih zlahka do osemmilijonskega kredita", "keywords": "nlb;kredit;zavarovanje;kredita;bosna;zemljišče;mariborska;nadškofija;forš;ij;nasveti", "lang": "slovenian"}
{"body": "Prenove. Jesenice in Koper le do denarja, Ljubljana lovi zadnje roke. Evropski sklad za regionalni razvoj bo za prenovi športnih dvoran Podmežakla in Bonifika, ki bosta septembra gostili evropsko prvenstvo (EP) v košarki, namenil 4,2 milijona evrov, skupna vrednost projektov je 10,8 milijona. Gospodarsko ministrstvo je včeraj izdalo odločbi o sofinanciranju, zdaj pa morata občini Jesenice in Koper še skleniti pogodbi o sofinanciranju z ministrstvom za šport. Kdaj se bo to zgodilo in kdaj bosta občini denar dobili, bodo na ministrstvu povedali danes. V dvoranah več sedežev Podmežakla bo po prenovi (razen na hokejskih tekmah) sprejela 5.500 obiskovalcev, tisoč več kot zdaj. Prenovili bodo tudi streho in fasado ter med drugim uredili razsvetljavo, dvigala ter pomožne in VIP-prostore. Projekt je vreden osem milijonov evrov, od tega bo tri milijone prispevala EU, dobrega pol milijona država in fundacija za šport, drugo pa občina. Za prenovo Bonifike, ki bo stala 2,8 milijona evrov, bo EU dala 1,2 milijona, država in fundacija okoli 350 tisoč, drugo pa občina. Posodobili bodo energetski sistem, uredili ozvočenje in razsvetljavo, zamenjali stole in povečali njihovo število ter nabavili opremo. Izvajalca za to so že izbrali, medtem ko so ustavili javno naročilo za gradbenega izvajalca. Ta bi moral obnoviti pročelje, urediti okolico ter prenoviti garderobe in sanitarije. Na občini verjamejo, da bodo izvajalca izbrali aprila in dela končali do konca julija. Načrte jim lahko prekrižajo morebitne pritožbe na državno revizijsko komisijo, ki bi lahko postopek podaljšale za dva meseca. Enako težavo bi lahko imeli v Ljubljani, kjer bodo javni razpis za gradbinca, ki bo prenavljal Halo Tivoli, predvidoma objavili danes. Izbrati ga morajo do konca aprila, saj je začetek prenove predviden maja. Do konca aprila morajo podpisati tudi pogodbo z ministrstvom za šport, če želijo tako kot Jesenice in Koper dobiti evropski denar za prenovo. Ta mora biti končana do sredine avgusta, 20 dni pred začetkom EP.", "title": "Evropski milijoni za dvorani", "keywords": "Podmežakla;jesenice;prenova", "lang": "slovenian"}
{"body": "Sindikat zdravstva in socialnega varstva je napovedano stavko preložil na sredo, 30. septembra, če dogovor, ki so ga dosegli z ministrstvom za delo, do takrat ne bo realiziran v vseh točkah. Z ministrstva so sporočili, da je danes potekal sestanek z nekaterimi direktorji domov za starejše občane in sindikalnimi predstavniki v teh domovih, na katerem so sodelovali tudi predstavniki Sindikata zdravstva in socialnega varstva Slovenije in predstavniki skupnosti domov. Namen sestanka je bil dokončno razčistiti odprta vprašanja glede izvajanja aprila sklenjenega dogovora med ministrstvom in sindikatom. Delavci v socialnovarstvenih zavodih so preložili napovedano stavko. Na ministrstvu tako pričakujejo, da so vse nejasnosti v zvezi z izvajanjem dogovora odpravljene in da bo stavka s strani sindikata, za katero po mnenju ministrstva že doslej ni bilo razlogov, dokončno odpovedana. Predstavniki ministrstva, sindikata in skupnosti domov bodo prihodnji teden pregledali celotno vsebino dogovora in ga po potrebi dopolnili tako, da bo jasen in pregleden za vse izvajalce, so še sporočili z ministrstva. Z današnjim sestankom so zadovoljni tudi v stavkovnem odboru, kjer so ugotovili, da je prišlo do bistvenega napredka pri realizaciji dogovora, na današnjem sestanku pa so dosegli sporazum o realizaciji dogovora še v nekaterih zavodih. Zato je stavkovni odbor danes sklenil, da se za sredo napovedana stavka ne izvede, temveč preloži na sredo, 30. septembra, če dogovor do takrat ne bo realiziran v vseh točkah. Spomnimo ... 29. julija je v delu socialnovarstvenih zavodov potekala dveurna stavka, s katero je sindikat zahteval izplačilo zahtevanih dodatkov in spoštovanje dogovora, podpisanega z ministrstvom za delo. Stavkovni odbor sindikata je nato ugotovil, da je bila stavka uspešna, saj je v več zavodih prišlo do sporazuma o uresničevanju dogovora z ministrstvom za delo. Nadaljevanje stavke so zato preložili na sredo, 5. avgusta.", "title": "Stavko preložili, ne preklicali", "keywords": "stavka;zdravstvo;socialno;ministrstvo;delo;preložitev;dogovor;sporazum", "lang": "slovenian"}
{"body": "Kmalu lahko pričakujemo dvig omrežnine za gospodinjstva za 2,5 odstotka. Dvig bi se poznal tudi pri plačilu elektrike, saj bi bil račun višji za skoraj evro. Cene elektrike so se v primerjavi z letom 2007 povečale za 19 odstotkov. Na Agenciji RS za energetiko so danes za 24ur.com potrdili, da so vladi in ministrstvu za gospodarstvo predlagali dvig omrežnine za gospodinjstva za 2,5 odstotka. O dvigu omrežnine je direktorica agencije Irena Praček dejala sledeče To pomeni, da bi se povprečnemu odjemalcu, ki porabi 3500 kilovatnih ur električne energije na leto, znesek na računu s prvim januarjem povišal za 0,96 evra. Seveda pod pogojem, da bo na isti ravni ostala cena same električne energije, na kar v agenciji nimamo vpliva, in da vlada ne bo spreminjala višine drugih prispevkov, so zapisali v časniku Dnevnik. Proizvodnja električne energije je bila v Sloveniji leta 2008 v primerjavi z letom pred tem za 10,2 odstotka večja. Odjemalci električne energije v Sloveniji so v letu 2008 porabili 12.620 GWh električne energije, kar je 2,9 odstotka manj kot leto prej. Cene električne energije za gospodinjske odjemalce so se v primerjavi z letom 2007 zvišale povprečno za okrog 19 odstotkov. Zamenjava dobavitelja električne energije Po predlogu agencije bi se omrežnina za gospodinjstva postopoma dvigovala tudi v letih 2011 in 2012. Takrat naj bi se računi odjemalcev podražili še za 0,67 evra leta 2011 oziroma 0,65 evra leta 2012. Pri vseh podražitvah gre za seštevek dvigov omrežnin za distribucijsko in prenosno omrežje. Dobavitelja je v letu 2008 zamenjalo 5211 odjemalcev, kar je največje število zamenjav po odprtju slovenskega trga z električno energijo, poudarjajo na Agenciji RS za energetiko. Do 1. julija 2007, ko je ceno za električno energijo določala vlada, se je cena zviševala v povprečju za okrog šest odstotkov na leto. Cena električne energije za gospodinjske odjemalce je bila do odprtja trga nižja od cene, po kateri so dobavitelji kupovali energijo na veleprodajnem trgu. Primerjava cen električne energije v državah EU za drugo polovico leta 2008 za značilnega gospodinjskega odjemalca kaže, da so končne cene električne energije v Sloveniji nižje od povprečja v državah EU, še poudarjajo na agenciji. Eles z izgubo Foto Reuters Zanimiv je tudi podatek, da je Elektro Slovenija Eles poslovno leto 2008 po nerevidiranih izkazih končal z 1,19 milijona evrov čistega poslovnega izida, kar je 17,71 milijona evrov manj kot leta 2007. Lastniki elektrodistribucijske infrastrukture so ustvarili 5,15 milijona evrov čistega poslovnega izida, kar je 17,7 odstotka manj kot v letu 2007. V dejavnosti najem in storitve, ki vključuje pravne posle, ki jih izvajajo za sistemskega operaterja distribucijskega omrežja, so ustvarili 8,93 milijona evrov čistega poslovnega izida. Skladno z določili navedenega akta je agencija za leto 2008 v 2007 zvišala prenosno omrežnino za 3,5 odstotka, distribucijsko omrežnino za 6,7 odstotka in omrežnino za sistemske storitve za 7,1 odstotka. Na Agenciji so za Dnevnik pojasnili, da so se za manjši dvig odločili zaradi padanja porabe. Prvotno so namreč razmišljali o dvigu omrežnine za pet odstotkov. Pri tem so stroški distributerjev ostali na enaki ravni, zato se nismo strinjali s trditvijo, da so ustvarili višje donose. Omrežnine nismo mogli pustiti na sedanji višini, a smo se odločili za optimalno sprejemljiv dvig cen, s katerim ne bomo pretirano obremenili gospodinjstev. Res pa je, da bi se manjši izplen od omrežnine lahko poznal v težavah pri financiranju nekaterih naložb v omrežje , so še sporočili iz agencije. Pričakovan dvig omrežnine, ki sestavlja skoraj 47 odstotkov povprečnega mesečnega izdatka gospodinjstva na računu za električno energijo, bi tako pomenil še drugo podražitev električne energije v zadnjih mesecih, ki ni povezana z gibanjem njene tržne cene.", "title": "Znova višja cena elektrike?", "keywords": "elektrika;cene;dvig;omrežnina", "lang": "slovenian"}
{"body": "Restavracije s hitro prehrano spadajo med redke zmagovalce gospodarske krize. Prehranjevanje v njih je zaradi rasti cen hrane celo bolj ugodno kot kuhanje doma. McDonald's bo zato odprl nove lokale in zaposlil 12.000 ljudi. McDonald s je med redkimi podjetji, ki imajo v času krize celo večje dobičke kot pred njo. Leta 2008 je McDonald s ustvaril 4,3 milijarde dolarjev dobička, kar je 80 odstotkov več kot leto prej, prihodki pa so se povečali za tri odstotke, na 23,5 milijarde dolarjev. Največja veriga restavracij s hitro prehrano na svetu McDonald s namerava kljub svetovni finančni krizi v Evropi odpreti 240 novih poslovalnic, v katerih bo našlo zaposlitev 12.000 delavcev. Upočasnitve pri nas ni čutiti, je za nemški finančni časnik povedal vodja McDonaldsa za Evropo Denis Hennequin. Nove restavracije bodo odprli po vsej Evropi, predvsem pa v Španiji, Franciji, Italiji, Rusiji in na Poljskem. Medtem ko druge panoge trpijo zaradi šibke konjunkture, pa sodi ameriška veriga restavracij s hitro prehrano med maloštevilne zmagovalce krize. Zaradi rasti cen hrane je postala ponudba hitre hrane cenovno bolj ugodna kot pa doma skuhani obroki, navajajo v McDonald su.", "title": "Med krizo na hamburger in krompirček", "keywords": "kriza;nova;delovna;mesta;delovno;mesto;zaposlitev;hitra;hrana;mcdonalds", "lang": "slovenian"}
{"body": "V črnomaljskem podjetju bodo začeli odpuščati septembra, do julija prihodnjega leta naj bi odpustili 440 delavcev. Nemški lastniki so sicer sprva napovedovali, da jih bo brez dela ostalo 650. V črnomaljskem Secopu so se, potem ko je uprava v začetku aprila sporočila, da nameravajo nemški lastniki odpustiti približno 650 delavcev in njegovo proizvodnjo preseliti na Slovaško, končala večmesečna pogajanja s sindikatom. Sindikalisti so se z upravo dogovorili, da bodo namesto 650 najavljenih odpustili 440 delavcev. Kot je povedal glavni Secopov sindikalist Zdravko Bahor, naj bi odpuščati začeli konec septembra, zaključili pa naj bi konec junija prihodnje leto. V Črnomlju bodo konec avgusta začeli demontažo prve Secopove proizvodnje linije in njeno selitev na Slovaško, je pojasnil. Uprava bo presežne delavce o prekinitvi delovnega razmerja obvestila v naslednjih dneh. V Secopu bo brez dela ostalo 440 delavcev. Po Bahorjevih besedah so z upravo Secopa podpisali dogovor, po katerem naj bi konec septembra odpustili prvih 51 Secopovih delavcev, med njimi bo 40 zaposlenih, ki so se sami javili. Konec decembra bodo nato odpustili novih 164, konec marca prihodnje leto naslednjih 168 in konec junija prihodnje leto še zadnjih 57 delavcev, je navedel. Gre za 220 delavcev manj, kot so v podjetju prvotno načrtovali. Zaposleni, ki bodo ostali približno polovica sedaj zaposlenih, bodo v Črnomlju izdelovali komponente za tovarno v slovaških Zlatih Moravicah, saj na bi tam potrebovali za 3,2 milijona evrov. Omenjeni program odpuščanj naj bi predvidoma zaključili junija prihodnje leto, potem bo vse odvisno od podpisa novih programov ali morebitnega novega naložbenika, ki ga v Secopu ravno tako kot novega direktorja še iščejo, je pojasnil Bahor. Sindikat in uprava sta se v zaključnem delu pogajanj dogovorila tudi, da bodo Secopovi delavci do konca prihodnjega leta ohranili v prvem delu pogajanj dogovorjeni motivacijski dodatek pri plači. Uprava se je še zavezala, da bo pri vseh naslednjih potezah v podjetju sodeloval tudi sindikat, je še povedal Bahor. Da bodo odpustili 440 delavcev, so potrdili tudi v Secopu. Kot so sporočili, Secop združuje montažne linije kompresorjev na Slovaškem, vzporedno pa tovarno v Črnomlju razvija v dobavitelja motorjev in komponent ter išče strateškega partnerja. Z navedenim bodo ustvarili najboljšo možno rešitev za zaposlene v Sloveniji, prepričani pa so, da je uspešna izvedba programa odpuščanja izredno pomembna za izboljšanje položaja skupine Secop na trgu in s tem tudi za črnomaljske delavce, so še sporočili iz uprave.", "title": "Iz Secopa na cesto 440 delavcev", "keywords": "secop;delavec;sindikat;odpuščanje;podjetje;črnomelj", "lang": "slovenian"}
{"body": "Ljubljana - V državnem zboru bo danes drugo branje predloga sprememb in dopolnitev obrtnega zakona. Kot smo že poročali, ta predvideva preimenovanje obstoječe Obrtne zbornice Slovenije (OZS) v obrtno-podjetniško zbornico, ki bo ohranila institut obveznega članstva. Najmanj dvema členoma novega zakona nasprotujejo na gospodarski zbornici (GZS), ki je zaradi tega k predlagani noveli prek poslanske skupine koalicijskega DeSUS vložila več dopolnil. Tako želi GZS, ki ji predseduje Zdenko Pavček, tudi po novem - kot reprezentativna gospodarska zbornica - sodelovati pri oblikovanju seznama obrti podobnih dejavnosti, ki v veliki večini primerov določa, ali se je podjetje iz posamezne dejavnosti obvezano včlaniti v obrtno zbornico. Ker vlada predlaga, da bo seznam po novem sestavljala le z OZS, se na GZS bojijo, da bo zbornica, ki jo vodi Miroslav Klun, s to zakonsko spremembo dobila proste roke pri morebitni razširitvi kroga obveznih članov. Na GZS želijo prav tako dopolniti predlog, po katerem bi obrtno dovoljenje kot poseben kvalifikacijski pogoj ohranili le za tiste obrtne dejavnosti, ki so lahko nevarne za zdravje in premoženje oseb ali onesnaževanje okolja. Medtem ko vlada spremembo utemeljuje z zmanjševanjem administrativnih ovir, na GZS menijo, da gre za brisanje mej med obrtjo in podjetništvom in opozarjajo pred legalizacijo \"šušmarstva\".", "title": "Poslanci danes o obrtnem zakonu", "keywords": "gospodarstvo;ekonomija", "lang": "slovenian"}
{"body": "Kmetijski inšpektorat zbira podatke o napitku Monster Energy. Na centru za zastrupitve ne beležijo primerov zastrupitev z energijskimi pijačami. Inšpektorat RS za kmetijstvo, gozdarstvo in hrano je po prejetju informacij o možni povezavi pitja energijske pijače Monster Energy s smrtjo petih ljudi v ZDA pričel z zbiranjem podatkov vezanih na omenjeno živilo. \"V evropskem sistemu obveščanja za živila in krmo (RASFF), preko katerega se vse države članice EU obveščamo o zdravju škodljivih živilih in krmi, do včerajšnjega dne ni bil javljen noben primer vezan na umik oz. odpoklic omenjenega živila,\" pojasnjujejo na inšpektoratu. Prav tako na Centru za zastrupitve UKC Ljubljana do včeraj nimajo zabeleženih smrtnih primerov vezanih na pitje energijskih pijač na splošno. Ne mešajte z alkoholom Vzročna povezava med pitjem pijače in smrtjo petih potrošnikov za zdaj še ni bila dokazana, sprožena je bila le preiskava. \"Ne glede na navedeno, se aktivnosti na inšpektoratu nadaljujejo,\" pojasnjujejo pristojni. \"V kolikor bo ugotovljeno, da živilo predstavlja takšno tveganje za zdravje potrošnikov, da ga je potrebno umakniti iz prometa, bo javnost nemudoma obveščena.\" Sicer pa velja upoštevati priporočilo Inštituta za varovanje zdravja, ki svetuje občasno uživanje zmernih količin energijskih pijač pri odraslih, odsvetuje se mešanje z alkoholnimi pijačami. Mladostnikom, otrokom, nosečnicam in doječim materam pa se odsvetuje uživanje omenjene skupine živil. V primeru prekomernega uživanja so možne zdravstvene posledice.", "title": "Monster ostaja na policah", "keywords": "Monster Energy;energijska pijača", "lang": "slovenian"}
{"body": "Premier Pahor je med obiskom na davčni upravi zahteval poročilo o davčnih utajah in izogibanju plačilu davkov. Zanimajo ga tudi ukrepi za učinkovitejšo izterjavo davkov. Predsednik vlade Borut Pahor se je v spremstvu finančnega ministra Franca Križaniča odpravil na obisk Davčne uprave RS Durs, kjer se je podrobneje seznanil s projekti in problemi, s katerimi se ta srečuje. Po besedah direktorice Dursa Mojce Centa Debeljak ta hip največjo oviro za učinkovito izterjavo davkov predstavlja zastarel informacijski sistem, ki je star že več kot 20 let. Kljub temu se je učinkovitost izterjave v primerjavi z lani izboljšala za 20 odstotkov, je dodala. Poleg omenjenega so se s predsednikom vlade pogovarjali še o sivi ekonomiji in plačevanju prispevkov za socialno varnost. Predstavili so mu dograditev obstoječe aplikacijske podpore, ki bo od aprila dalje omogočala zavarovancem vpogled v obračunane in plačane prispevke. Mojca Centa Debeljak je komentirala še zmanjševanje števila davčnih inšpektorjev. Dejala je, da zmanjševanje njihovega števila nadomeščajo z višjo učinkovitostjo dela zaradi bolj projektnega usmerjanja in vodenja pregledov.", "title": "Pahor zahteva poročilo o davčnih utajah", "keywords": "durs;mojca;centa;debeljak;pahor;borut;davčna;utaja;izterjava;davkov;davek", "lang": "slovenian"}
{"body": "Najbolj se bo pocenilo kurilno olje Opolnoči se je cena 98-oktanskega bencina povišala za 0,014 evra, na 1,088 evra, dizel pa se je pocenil za 0,026 evra, na 1,112 evra. Cena za liter 95-oktanskega bencina se je zvišala za 0,014 evra, na 1,069 evra, kurilno olje pa se je pocenilo za 0,027 evra, tako da cena za liter znaša 0,760 evra. Cena ameriška nafte je tudi prejšnji teden ostajala nad ravnjo 100 dolarjev za sod, saj je konec tedna dosegla dobre 104 dolarje. Severnomorska nafta brent se je podražila skoraj za pol dolarja in je le malo zaostajala za 103 dolarji. Tudi nafta Opec se je v četrtek podražila za dobra dva dolarja in je dosegla ceno 98,63 dolarja.", "title": "Bencin malce dražji, dizel malce cenejši", "keywords": "Gospodarstvo", "lang": "slovenian"}
{"body": "Finančna družba Maksima Holding je na podlagi sklepa skupščine o dokapitalizaciji objavila prospekt za prodajo delnic. Skupna vrednost izdaje novih delnic je 15 milijonov evrov. Uprava družbe je objavila tudi sklic skupščine, na kateri bodo sredi julija odločali o podelitvi razrešnice upravi in nadzornemu svetu. Delničarji insolventne Maksime Holding največji je s 77,5 odstotka družba FB Investicije, ki je v večinski lasti člana uprave Istrabenza Igorja Bavčarja so v ponedeljek izglasovali dokapitalizacijo družbe v višini 15 milijonov evrov. Cena novoizdanih delnic bo en evro, po vsebini pravic pa bodo izenačene z že obstoječimi navadnimi imenskimi delnicami, je razvidno iz prospekta. Delnice bodo ponujene vsem zainteresiranim vlagateljem, rok plačila pa je 13 dni, od 12. do vključno 24. junija. Kot še navajajo v finančni družbi, bo ponudba lahko predhodno zaključena, ko bodo vpisane in vplačane vse ponujene delnice. Javna prodaja bo uspešna, če bo vpisana in vplačana celotne emisija delnic. V prvem krogu dokapitalizacije imajo prednostno pravico do vpisa novih delnic obstoječi delničarji, sorazmerno z deležem v osnovnem kapitalu družbe oz. do vpisa 2,3438 delnice za vsako delnico, katere imetniki so. Po končanem prvem krogu, torej od 20. junija naprej, bodo v primeru, da delnice ne bodo prodane, te ponudili javnosti. Drugi krog se bo iztekel 24. junija. Izdajatelj bo objavil izid javne ponudbe v roku treh delovnih dni po koncu vpisovanja in vplačevanja novih delnic. Povečanje osnovnega kapitala Maksima Holding, ki je insolventna od 1. aprila, po pojasnilu uprave nujno potrebuje dodatna kapitalska sredstva, da bo kratkoročno in dolgoročno plačilno sposobna. Delničarji so na ponedeljkovi skupščini v okviru izvajanja ukrepov finančnega prestrukturiranja izglasovali povečanje osnovnega kapitala, in sicer za 15 milijonov in ne za prvotno načrtovanih 25 milijonov evrov. Pri oblikovanju predlaganega zneska je družba izhajala iz konzervativne predpostavke, da je vrednost glavne naložbe Istrabenz enaka nič, so med drugim zapisali v danes objavljenem prospektu. S tem je družba v primeru uspešne dokapitalizacije popolnoma neodvisna od razvoja dogodkov v zvezi z Istrabenzom, so navedli. Maksima Holding ima v Istrabenzu 25,9-odstotni delež. Za 14. julija pa je uprava Maksime Holding sklicala novo skupščino družbe, na kateri naj bi odločali o podelitvi razrešnice članom uprave in nadzornega sveta družbe za poslovno leto 2008. Omenjeno točko je namreč uprava umaknila z dnevnega reda ponedeljkove skupščine zaradi pomanjkljivih gradiv, na kar sta opozorila Stane Valant iz NFD Holdinga, ki je zastopal družbo Daimond, in Vseslovensko združenje malih delničarjev.", "title": "Dokapitalizacija v višini 15 milijonov evrov", "keywords": "maksima;holding;delnice;skupščina", "lang": "slovenian"}
{"body": "Varuh konkurence je prižgal zeleno luč. Prevzemu Term Čatež s strani Dela Prodaje in DZS ne nasprotuje. Urad za varstvo konkurence je odločil, da je koncentracija družb Delo Prodaja, DZS in Terme Čatež skladna s pravili konkurence. Varuh konkurence prevzemu Term Čatež s strani Dela Prodaje in DZS zato ne bo nasprotoval, je družba Delo Prodaja danes objavila na spletnih straneh Ljubljanske borze. Delo Prodaja in DZS naj bi prevzeli Terme Čatež. Družbi Delo Prodaja in DZS sta ponudbo za prevzem Term Čatež objavili 4. novembra lani. Ponudili sta novoizdane obveznice družbe Delo Prodaja, in sicer 30 obveznic za eno delnico Term Čatež. Do izteka ponudbe, 29. decembra lani, sta družbi pridobili 29,93 odstotka delnic čateških term in skupaj z deležem, ki sta ga v družbi obvladovali že pred objavo prevzemne ponudbe, svoj lastniški delež povečali na 54,83 odstotka. Družba Delo Prodaja bo skladno s prevzemno ponudbo za odkup delnic čateške družbe izdala 4.462.470 obveznic Dela Prodaje z nominalno vrednostjo 10 evrov. Sklep o izdaji dodatnih obveznic z oznako DPR1 je 29. decembra 2008 zaradi izpolnitve obveznosti prevzemnikov, v skladu s prevzemno ponudbo ter prospektom za odkup delnic term, sprejela uprava Dela Prodaje.", "title": "'Da' za prevzem Term Čatež", "keywords": "terme;čatež;varuh;konkurence;dzs", "lang": "slovenian"}
{"body": "Uprava o načrtu še skrivnostna Po sestanku bank upnic z vodstvom Petrola, Istrabenza in NFD Holdinga so se vpleteni odločili, da Istrabenz v ponedeljek na sodišče vloži spremenjen predlog reorganizacije. Znano je še, da so banke upnice koprskega Istrabenza zdaj za prostovoljno poravnavo, Petrol pa bi odkupil del terjatev skupaj s Serminom, je za TV Dnevnik poročal novinar Florjan Zupan. Natančneje o načrtu reorganizacije sicer ni želel govoriti nihče, niti predsednik uprave Bogdan Topič. Petrol še za odkup terjatev Po nekaterih informacijah naj bi se Istrabenz zavezal k skrajšanju roka za poplačilo bank s pet na štiri leta, pa tudi k spremembi obrestne mere za dana posojila, s čimer bodo poskušali zadovoljiti banke upnice. Petrol naj kljub nasprotovanju nadzornikov še naprej vztrajal pri odkupu terjatev, vendar manjšega od 330 miljonov. Predsednik uprave Petrola Aleksander Svetelšek je za TV Slovenija povedal, da je bil sestanek namenjen novemu predlogu prisilne poravnave za katerega pa mi menimo, da ni prava rešitev, saj vodi prav v stečaj , kar po njegovih besedah ni dobro niti za banke niti za nas . Po Svetelškovih besedah bo konkreten predlog pripravljen v prihodnjem tednu. Banke zdaj za prostovoljno poravnavo Neuradno bo Petrol bankam v torek, še prej pa svojim nadzornikom, poslal predlog za odkup terjatev istrabenzove Energetike skupaj z drugo polovico skladišč na Serminu, kjer ima tudi predkupno pravico, za to pa se zavzema tudi država. Banke bodo tako zdaj dale prednost prostovoljni poravnavi, saj naj bi jim uprava dala tudi zagotovilo, da bodo premoženje prodajali transparentno. Pred tem pa morajo o tem prepričati tudi tri tuje banke, ki so že vložile zahtevo za stečaj. O predlogih, ki sta jih pripravila uprava in prokurist družbe, so najprej razpravljali bančniki, nadzorniki Istrabenza pa o spremembi načrta finančnega prestrukturiranja holdinga na seji še razpravljajo.", "title": "Istrabenz z novim predlogom finančne reorganizacije", "keywords": "istrabenz", "lang": "slovenian"}
{"body": "Potem ko je hrvaški podjetnik Roglić dejal, da ga je Panvita povabila k sodelovanju pri morebitni dokapitalizaciji Pivovarne Laško, so v prekmurskem podjetju zatrdili nasprotno. Resnih pogovorov na to temo ni, pravijo. Družba Panvita zanika navedbe, da bo sodelovala v postopku morebitne dokapitalizacije Pivovarne Laško. V Panviti o tovrstni naložbi nikoli nismo razmišljali in tudi sedaj ne potekajo nobeni resni pogovori na to temo, je podjetje zapisalo v sporočilu za javnost. Odziv Panvite je sicer prišel, potem ko je hrvaški podjetnik in generalni konzul Slovenije na Hrvaškem Branko Roglić v pogovoru za hrvaški časnik Globus dejal, da je od njih dobil ponudbo, da se pridruži konzorciju slovenskih podjetij, ki bo dokapitaliziral Pivovarno Laško. Kot je tudi dejal Roglić, lastnik podjetja Orbico, sta z direktorjem Panvite Stankom Polaničem še v fazi dogovarjanja. V primeru sodelovanja pri dokapitalizaciji naj bi sam poskušal doseči, da bi se Mercator in Konzum združila v skupno podjetje. Roglić je za Globus zatrdil še, da je pripravljen laško pivovarno dokapitalizirati za 50 milijonov evrov.", "title": "Panvita ne razmišlja o Laškem", "keywords": "pivovarna;laško;panvita;stanko;polanič;branko;roglič", "lang": "slovenian"}
{"body": "Ljubljana - Več kot 17.000 malih delničarjev Aktive Naložb, nekoč ene izmed ključnih družb iz poslovnega imperija privatizacijskega mogotca Darka Horvata, bo moralo kot kaže z odpravnino zapustiti družbo in svoje lastništvo prepustiti nizozemski družbi SEI Holding. Na skupščini 16. avgusta bodo namreč delničarji odločali tudi o zahtevi SEI Holdinga, da se izključijo mali delničarji in se njihove delnice prenesejo na nizozemsko družbo, ki bo tako še pred iztekom letošnjega leta postala edina lastnica Aktive Naložb. Za delnico Aktive Naložb bodo iztisnjeni delničarji predvidoma dobili 4,06 evra bruto odpravnine oziroma skupno 6,2 milijona evrov. To odpravnino bo dejansko financirala kar Aktiva Naložbe, ki je družbam iz skupine Aktiva posodila že skoraj 200 milijonov evrov, od česar 73 milijonov evrov samo SEI Holdingu. Iz nekoč enega izmed finančno najmočnejših slovenskih holdingov je tako ostala le lupina, ki ima zgolj še vlogo \"posojilnice\" preostalim družbam iz poslovnega imperija Aktiva, ki ga trenutno v celoti obvladuje tuj kapital. Kot smo razkrili v Dnevniku, Horvata že dobro leto dni ni več med lastniki pidovskega imperija Aktiva, ki ga je s pomočjo certifikatov zgradil v začetku devetdesetih let prejšnjega stoletja. Po verigi podjetij iz davčnih oaz skupino Aktivo namreč obvladujejo angleški poslovnež judovskih korenin Jacob Schimmel, družba D Latzer Limited, ki je po dostopnih podatkih v lasti odvetnika Dorona Latzerja, ter finančna družba Mirelis, ki je v večinski lasti družine Lawi. Pričakovati je, da bo SEI Holding, ko bo končno iztisnil male delničarje, Aktivo Naložbe preprosto likvidiral, s tem pa prevzel tudi njeno celotno premoženje, ki ga je bilo konec lanskega leta za 230 milijonov evrov. Tovrstno usodo je konec leta 2007 doživela tudi Aktiva Invest, ki je bila po ocenah poznavalcev razmer največji privatizacijski holding v Sloveniji. matjaz.polanic@dnevnik.si", "title": "Po Horvatu se bodo iz Aktive Naložb \"poslovili\" tudi mali delničarji", "keywords": "gospodarstvo;ekonomija", "lang": "slovenian"}
{"body": "Ključno bo utrjevanje položaja doma in v tujini Če se bodo trošarine zvišale, bo Petrolov promet upadel za 15 odstotkov, dobiček pa se bo prepolovil, je dejal prvi mož največje domače naftne družbe Aleksander Svetelšek. Gledano širše pa bi s strani vlade napovedan dvig trošarin, po njegovih besedah, bistveno zmanjšal konkurenčnost slovenskega gospodarstva. Za skupino Petrol je letos po besedah predsednika uprave družbe ključno utrjevanje položaja doma in v tujini. Cilj je na vseh trgih, tudi na slovenskem, povečati tržne deleže, je dejal Svetelšek. Skupina Petrol za letos načrtuje 11-odstotno povečanje čistih prihodkov od prodaje, ki naj bi dosegli 2,5 milijarde evrov. Dobiček pred obrestmi, davki in amortizacijo naj bi dosegel 96,6 milijona evrov oziroma 19 odstotkov več od ocene za leto 2009, čisti dobiček pa naj bi se brez upoštevanja slabitve naložb okrepil za šest odstotkov na 43,2 milijona evrov. Za zdaj še ni znano, koliko dobička je Petrol ustvaril lani, saj naložbe še niso vrednotene. Kot pravi član uprave Janez Živko, pa bodo slabitve naložb pomembno vplivale na načrtovanih 40 milijonov evrov dobička v lanskem letu. Petrol sicer zaradi slabitve ne pričakuje izgube, bo pa večji del dobička zmanjšan. Sicer pa je pred Petrolom po Svetelškovih besedah konsolidacija družbe, ki bo temeljila na poslovanju v zaostrenih finančnih in gospodarskih razmerah. Petrol v letošnjem letu čaka eden največjih investicijskih ciklov vlaganja v energetiko in infrastrukturo, ne izključuje pa niti novih prevzemov.", "title": "Svetelšek Petrolove ambicije omejene z vladno politiko", "keywords": "petrol.svetelšek;rošarine;nafta;gorivo;bencin", "lang": "slovenian"}
{"body": "Ker so se Cipru po znižanju bonitetne ocene močno povišali stroški zadolževanja, je ta zaprosil Rusijo za posojilo. Številka še ni uradno znana, a dogovarjali naj bi se za petletno pomoč v višini dveh milijard evrov. Ciper je Rusijo zaprosil za posojilo, je danes povedal ruski finančni minister Aleksej Kudrin. O višini posojila ni želel govoriti, češ da so pogovori še v teku, poroča ruska tiskovna agencija Itar-Tass. Kudrin je sicer dejal, da gospodarsko stanje na Cipru ne bi mogli označiti kot krizo in da je stanje na Cipru normalno . Po nepotrjenih informacijah pa naj bi se dogovarjali za petletno posojilo v višini med dvema in 2,5 milijarde evrov s 4,5-odstotno obrestno mero, francoska tiskovna agencija AFP navaja poročanje ruske tiskovne agencije Ria Novosti. Cipru so se namreč po znižanju bonitetne ocene to so konec julija in avgusta znižale agencije Moodys, Standard & Poor s in Fitch močno zvišali stroški zadolževanja. Bonitetne agencije so znižanje ocene utemeljevale z zaskrbljujočim fiskalnim položajem, ki ga je še zaostrila julijska eksplozija v pomorskem vojaškem oporišču v bližini mesta Zigi, in pričakovanjem, da Ciper kratkoročno ne bo mogel poravnati svojih dolžniških obveznosti brez pomoči iz začasnega mehanizma za stabilnost evra. Ciprski parlament je sicer konec avgusta potrdil več varčevalnih ukrepov, s katerimi želijo oblasti znižati proračunski primanjkljaj in zagotoviti, da državi ne bo treba zaprositi za mednarodno finančno pomoč. Ciprska vlada želi s paketom varčevalnih ukrepov privarčevati 750 milijonov evrov. Je pa parlament preložil glasovanje o zvišanju davka na dodano vrednost DDV. Z zvišanjem DDV s 15 na 17 odstotkov naj bi ustvarili dodatnih 160 milijonov evrov prihodkov. Zvišanju DDV je nasprotovala opozicija, saj da bi prizadel prebivalce z nizkimi prihodki. Parlament se bo znova sestal 15. septembra. Vlada je tudi napovedala, da bo kmalu predstavila drugi paket varčevalnih ukrepov. Z njim naj bi privarčevali dodatnih 360 milijonov evrov, med drugim na račun krčenja socialnih transferjev in dodatnega zvišanja davkov.", "title": "Ciper Rusijo zaprosil za posojilo", "keywords": "ciper;rusija;posojilo;pomoč", "lang": "slovenian"}
{"body": "Jože Knavs je predčasno odstopil s funkcije predsednika uprave Elektra Gorenjska. Začasno vodenje družbe bo s 1. avgustom 2010 prevzel Bojan Luskovec. Jože Knavs Uprava z Jožetom Knavsom na čelu je bila potrjena 1. oktobra 2007 za obdobje štirih let, kar pomeni, da je predčasno odstopil. Knavsa, ki je družbo vodil vse od leta 2003, bo začasno nasledil Bojan Luskovec. Knavs z mesta odhaja brez odpravnine, vendar ostaja v podjetju. Predsednik nadzornega sveta Elektra Gorenjska Ludvig Sotošek je za časnik Dnevnik pojasnil, da jim je Knavs poslal predlog o sporazumni razrešitvi s položaja, ki so ga nadzorniki na sredini dopisni seji sprejeli. Nadzornike je sicer že dlje časa motilo netransparentno prelivanje denarja podjetja iz osnovnih sredstev v druge namene. Po pisanju časnika je bilo zato že konec minulega tedna jasno, da so Knavsu na čelu Elektra Gorenjska šteti dnevi, nadzorni svet je namreč tik pred sejo z dnevnega reda umaknil točko o Knavsovi razrešitvi in sicer, kot je takrat zatrdil Sotošek, na pobudo nove ministrice za gospodarstvo Darje Radić. Knavs je sicer četrti od petih predsednikov uprav elektrodistribucijskih podjetij, ki je v času vlade Boruta Pahorja zapustil svoj položaj. Zamenjavo oblasti je tako zaenkrat preživel le Julijan Fortunat pri Elektru Primorska, ki se mu mandat izteče konec junija prihodnje leto, zaključuje Dnevnik. Kdo je Bojan Luskovec? Bojan Luskovec je leta 2007 magistriral na področju menedžmenta, in sicer na področju raziskave soodvisnosti obratovanja in vzdrževanja v elektrodistribucijskih podjetjih. Zadnji dve leti je bil svetovalec uprave za tehnične zadeve in strategijo v Elektru Gorenjska. Med drugim je bil vodja projekta daljinskega odčitavanja števcev na območju Elektra Gorenjska. Dolgoletne izkušnje ima tudi na področju obratovanja distribucijskega sistema in vzdrževanja elektroenergetske infrastrukture, je zapisano na spletni strani Elektra Gorenjska.", "title": "Zamenjava na vrhu Elektra Gorenjska", "keywords": "jože;knavs;bojan;luskovec;elektro;gorenjska;elektrika;cena;odstop;uprava;električna;energija", "lang": "slovenian"}
{"body": "Nadzorni svet ima po novem šest članov Nadzorniki HSE-ja so znova razpravljali o TEŠ 6. Sprejeli so tudi sklep o razširitvi nadzornega sveta na šest članov. Akt družbe, s katerim bodo razširili nadzorni svet, bo obenem dopolnjen z možnostjo razširitve poslovodstva TEŠ-a na veččlansko upravo. Tako bodo izpolnili zahtevo Evropske banke za obnovo in razvoj, ki bo tako imela v času financiranja šestega bloka svojega člana v nadzornem svetu. Nadzorniki so se sicer seznanili z dopolnjenim gradivom, ki ga je poslovodstvo HSE-ja pripravilo na zahtevo vlade in se nanaša na poročilo o vodenju izgradnje TEŠ-a 6. Ugotovitve iz poročila, ki ga je vlada obravnavala minuli četrtek, so že v veliki meri sanirane z ukrepi, ki so bili sprejeti ob izvajanju projekta, navajajo. Nadzorni svet podpira izvedbo aktivnosti in ukrepov za odpravo dvomov v projekt, odpravo prevelikih tveganj ter zahtev EBRD na način, da se pri ugledni strokovni inštituciji naroči mnenje, kakšna je bila poslovna praksa v obdobju 2007-2009 pri sklepanju pogodb za termoenergetske objekte glede na eskalacijsko klavzulo in kakšna je bila takrat običajna poslovna praksa pri obvladovanju s tem povezanih tveganj, je v sporočilu zapisal prvi nadzornik Franc Žerdin. HSE bo naložil TEŠ-u, da takoj prouči načine upravljanja s finančnimi tveganji, ki izhajajo iz sklenjenih in bodočih pogodb z namenom. Žerdin menjavam ni naklonjen Prvi nadzornik Franc Žerdin sicer ni naklonjen ne zamenjavi prvega moža TEŠ-a Uroša Rotnika ne Boruta Meha na vrhu Holdinga Slovenske elektrarne HSE. Na podlagi dokumentov, ki jih imamo, sem prepričan, da ni nobenega razloga za tako odločitev, je poudaril Žerdin in dodal, da zamenjava Rotnika tudi ni v pristojnosti nadzornega sveta HSE-ja. Radić Pomembno je morebitne napake priznati in popraviti Ministrica za gospodarstvo Darja Radić je v ponedeljek dejala, da o morebitnih nepravilnostih pri vodenju projekta še ne more govoriti, saj še nima poročila. Če bi se te pokazale, pa po njenih besedah to pri tako velikem in zahtevnem projektu niti ni nenavadno, je pa pri tem pomembno, da jih znamo odkriti in jih priznamo ter da jih začnemo odpravljati . Če projekta ne bo, skozi okno dve milijardi evrov? Ključno pri tem je, ali so bile te napake povzročene zaradi nevednosti in nesposobnosti ali namenoma . Po njenem mnenju bi se morali osredotočiti, kako projekt izpeljati čim bolj optimalno. Ministrstvo sicer še nima ocene, koliko bi stala ustavitev projekta. Prvi mož HSE -ja Meh pretekli teden so sindikati in sveti delavcev TEŠ-a, Dravskih elektrarn in Premogovnika Velenje zahtevali njegov odstop pa je v petek pojasnil, da bi škoda ob ustavitvi projekta znašala okoli dve milijardi evrov.", "title": "HSE Nadzorniki nenaklonjeni zamenjavi Rotnika", "keywords": "Gospodarstvo", "lang": "slovenian"}
{"body": "Okoljska organizacija Alpe Adria Green (AAG) je evropskega komisarja za okolje Janeza Potočnika postavila na črno listo. Tja ga je uvrstila zaradi njegove vloge pri upravljanju okoljskega konflikta v zvezi s projekti plinskih terminalov v Tržaškem zalivu. Janez Potočnik je za pozareport.si potrdil, da se je danes ločeno srečal z Gregorjem Virantom in Zoranom Jankovićem. Pogovarjali naj bi se zgolj o evropskih zadevah in zanikal, da bi mu Virant ponujal vodenje tehnične vlade. Janeza Potočnika AAG obenem predlaga v izbor za najmanj ekološko ozaveščeno osebnost leta 2011. \"Potočnik je predlagan za najbolj črno osebo v zvezi z varovanjem okolja pri nas, ker je lagal v zvezi s pomembnim okoljskim problemom, to je umeščanjem plinskih terminalov v Tržaški zaliv,\" pravi član AAG Franc Malečkar. V AAG so pojasnili, da je glavni direktorat Evropske komisije za okolje štiri dni pred obravnavo peticije AAG v Evropskem parlamentu peticijo zavrnil. \"Evropski komisar za okolje Potočnik pa o tem evropskih parlamentarcev ni obvestil. Isti dan, ko je bila obravnavana omenjena peticija, je sklical novinarsko konferenco,\" je pojasnil Malečkar in dodal, da Potočnik na tej konferenci ni omenil, da je peticija blokirana. Nič več prek medijev Potočnik je poudaril, da je vprašanje terminalov v Tržaškem zalivu resno in ga v Evropski komisiji na tak način tudi obravnavajo. \"Trditve AAG so žaljive in nesmiselne. Nanje se prek medijev ne mislim več odzivati. Kar pa se tiče sodbe o mojem delu nasploh, pa priporočam, da za mnenje povprašate tiste, ki ga spremljajo celovito in podrobneje poznajo,\" je še poudaril Potočnik. Evropska komisija je kljub številnim dokazom, ki jih je predložil AAG, zamrznila preiskavo o nepravilnosti postopka pri presoji vplivov na okolje projekta plinskega terminala, opozarjajo. Ko se je postopek preiskave začel, pa je komisija zahtevala blokado preiskave, po njihovem na podlagi neresničnih izjav italijanskih organov. Prek svojega predstavništva v Italiji so vložili ugovor na zahtevo za blokado postopka za kršitev direktive Seveso in vložilo novo peticijo na Evropsko komisijo za peticije zaradi pomanjkanja enotne študije učinka domin v Tržaški pokrajini.", "title": "AAG Potočnika uvrstila na črno listo", "keywords": "janez potočnik;AAG", "lang": "slovenian"}
{"body": "Ljubljana - Januar prinaša slovenskim bankam vedrejše poslovne rezultate, saj so po visokih lanskih izgubah v začetku letošnjega leta ponovno zlezle na zeleno vejo. Bančni sistem je namreč v začetku leta ustvaril 24 milijonov evrov dobička pred davki, s čimer je za 7,7 odstotka presegel poslovni izid lanskega januarja. Bilančna vsota bank se je istočasno povečala za 22 milijonov evrov. Čeprav je bila njena rast v primerjavi z decembrom skromna, se je na letni znižala za štiri odstotke. Kljub izkazanemu dobičku se čakanje na sprostitev kreditnega krča nadaljuje tudi januarja, saj se je obseg posojil nebančnemu sektorju v letni primerjavi skrčil za 4,4 odstotka. Tudi v primerjavi z decembrom se je vrednost posojil zmanjšala, in sicer za 12 milijonov evrov, pri čemer je večji del zmanjšanja odpadel na domače banke, medtem ko so kreditni krč nekoliko ublažile banke v večinski tuji lasti. \"Sektorsko so se januarja posojila preusmerila od gospodinjstev in tujcev k sektorju nefinančnih družb (podjetij), katerih stanja prejetih posojil so se povečala za 70 milijonov evrov,\" so pojasnili v Banki Slovenije. Razveseljiv podatek daje slutiti, da je imela prva triletna posojilna operacija Evropske centralne banke (ECB) vsaj v omejenem obsegu blagodejni učinek tudi na slovenski bančni sistem. Spomnimo, da so se posojila podjetjem samo decembra lani zmanjšala kar za 714 milijonov evrov. Če so gospodinjstva s 36 milijoni evrov prispevala k zniževanju stanja posojil, so na drugi strani s 85 milijoni evrov rasti depozitov na mesečni ravni pomembno vplivala na rast vlog nebančnega sektorja. Te so se januarja na letni ravni znižale za 1,3 odstotka, v primerjavi z decembrom pa so se zvišale za 20 milijonov evrov, a predvsem pri bankah v večinski tuji lasti. To je mogoče povezati s podatkom o povečanju izdanih posojil nebančnemu sektorju, saj večina bank izdajo kredita pogojuje s prenosom poslovanja komitenta pod njihovo okrilje. jan.bratanic@dnevnik.si", "title": "Banke nazaj k dobičku, a kreditni krč vztraja", "keywords": "gospodarstvo;ekonomija", "lang": "slovenian"}
{"body": "Kriza je močno vplivala na trg luksuznih dobrin Z našimi barkami hoče lastnik nekaj dati in povedati sebi, ne pa drugim. Zato jo uporablja, ljubi in neguje, pravi Japec Jakopin iz podjetja Seaway. Japec Jakopin je z bratom Jernejem svoje navtično podjetje ponesel do statusa vodilnega svetovnega podjetja na področju razvoja plovil. Zgodba o uspehu, ki se je začela leta 1983, temelji na poštenosti, pogumu in delu. Le en odstotek je talenta, 99 odstotkov pa trdega dela, je prepričan Japec Jakopin, leta 2005 skupaj z mlajšim bratom slovenski podjetnik leta. Zase sicer pravi, da je predvsem industrijski oblikovalec, in ne podjetnik. Pred štirimi leti je bil Japec Jakopin gost oddaje Prava ideja. Vabljeni k ogledu Vaša kariera je zgled uspešnega podjetništva. Zakaj je v Sloveniji tako malo uspešnih zgodb? V Sloveniji je nekdo, ki dela za svoj račun torej ne hodi v službo , negativec in nezaželen element. Poštenjak dela v javnem sektorju ali pa vsaj v državnem podjetju. Ali menite, da preveč izpostavljamo državo in preveč pričakujemo, kako nam bo pomagala, namesto da bi sami vzeli usodo v svoje roke? Vsekakor. Kako zelo je kriza vplivala na trg luksuznih dobrin? Zelo, saj se je prodaja zmanjšala na tretjino. Avtomobilski proizvajalci so izpad prodaje v Evropi nadomestili s prodajo na kitajskem oz. azijskem tržišču. Je to lahko tudi za vas model, kako se prilagoditi na težave Evrope? Kitajci in Indijci še nimajo navtičnih želja, zato ... Koliko Slovencem prodate vaše barke? Prodali smo nekaj Greenlinov, v zadnjih nekaj letih recimo odstotek našega prometa. Katere jadrnice izdelujete po naročilu in kaj vse lahko prilagodite kupcu? Shipman in Skagen sta barki, delani po naročilu. Naročniku prilagodimo notranjo dekoracijo, les in opremo. Vaši kupci so premožni ljudje. Koliko ljudi kupi jahto le kot statusni simbol in je pravzaprav potem prav veliko ne uporablja, ampak jo ima le v marini, kamor pripelje svoje prijatelje? Naše barke so understatement barke. Z njo hoče lastnik nekaj dati in povedati sebi, ne pa drugim. Zato jo uporablja, ljubi in neguje. Cenovni razred je od 100 tisoč evrov do pet milijonov evrov, torej za srednji in višji sloj. Se najdejo tudi takšni, ki si jadrnice pravzaprav ne bi smeli privoščiti in za nakup najamejo posojilo? Tisti z denarjem velikokrat financirajo barko, ker z denarjem zaslužijo več, kot pa plačajo obresti. Se radi družite z bogataši? Ste pri njih opazili kakšno skupno točko? Med njimi je kar nekaj izjemno sposobnih, nadarjenih in izobraženih ljudi. Skratka, zanimivih. Od njih se lahko marsikaj naučiš. Skupno jim je to, da so vedno v življenju jemali in bolj malo dajali. Kako ekološki je Greenline motorni čoln na hibridni pogon? Je poraba goriva občutno manjša? V občutljivih okoljih marina, sidrišče, pristanišče ... plujete na elektriko in ne motite s hrupom, smradom in valovi. V sezoni porabite do štirikrat manj fosilnih goriv. Razvojni stroški hibridne barke Greenline so znašali tri milijone evrov. Koliko bark morate prodati, da boste na pozitivni ničli? Okoli 500. Kakšni so občutki, ko stopite na krov nove jadrnice? Na naši jadrnici gledam, ali smo imeli kaj povedati z novo barko. Če pridem na tujo, se vprašam kaj so hoteli povedati avtorji? So bolj bistri in ustvarjalni od nas? Kaj se lahko naučimo od njih? Vaše jadrnice so bile že nekajkrat izbrane za evropske jadrnice leta. Ali lahko takšna priznanja precej povečajo prodajo? Naslovov evropska barka leta imamo osem. Vpliv na prodajo je težko izmeriti, gotovo pa ni negativen. Leta 2008 je Seaway začel obratovati v industrijski coni v Tržiču. Pred kratkim ste več kot prepolovili število zaposlenih. Je to znak, da so razmere res zelo slabe? Nekaj delovnih mest smo z morja preselili v Slovenijo, ker je prodaja velikih bark, ki jih lahko gradimo le na obali, padla. Skupno število zaposlenih bo še naprej raslo. Na spletnih forumih vas nekateri obtožujejo, da so plače v vašem podjetju zelo slabe in da morajo zaposleni trdo garati za svojo plačo. Je to res? Sredi leta smo plače znižali in so zdaj samo 27 odstotkov nad slovenskim povprečjem v tej panogi. Prej smo bili 53 odstotkov nad povprečjem. Smo na svetovnem trgu in zato moramo vsi pridno delati upam, da pri tem ne zaostajam, da lahko prodamo svoje storitve in izdelke. Tisti, ki ga ta intenzivnost moti, bo moral najti delo drugje. Vsekakor vabim vsakogar, ki mu delo pri nas ni všeč, da pride k meni in to pove, namesto da se pritožuje anonimno po forumih.", "title": "Bogataši so v življenju vedno jemali in bolj malo dajali", "keywords": "Gospodarstvo", "lang": "slovenian"}
{"body": "Drobnoprodajne cene pogonskih goriv v Sloveniji so se znižale. Liter neosvinčenega 95-oktanskega bencina se je pocenil za 7,1 centa, dizelsko gorivo pa za 2,1 centa. Opolnoči so se drobnoprodajne cene pogonskih goriv v Sloveniji znižale. Liter neosvinčenega 95-oktanskega bencina se je pocenil za 7,1 centa, na 1,499 evra, liter 100-oktanskega bencina za 7,2 centa, na 1,518 evra, dizelsko gorivo pa za 2,1 centa, na 1,419 evra za liter. Znižala se je tudi cena kurilnega olja, in sicer za 1,2 centa, na 1,052 evra za liter. Na znižanje cen je najbolj vplivala pocenitev nafte na svetovnih trgih. Vlada pa tokrat v trošarine ni posegala. Cene naftnih derivatov v Sloveniji se določajo skladno z vladno uredbo, po metodologiji, ki temelji na gibanju cen naftnih derivatov na svetovnem trgu in na gibanju tečaja dolar-evro. Modelske cene se izračunavajo na osnovi 14-dnevnih povprečij.", "title": "Pogonska goriva cenejša", "keywords": "bencin;naftni;derivat;dizel;dizelsko;gorivo;95-oktanski;neosvinčen;cena;liter;vlada;trošarina", "lang": "slovenian"}
{"body": "V partnerskem podjetju so se odločili, da jih ne bodo več financirali Tudi nad modno industrijo se zgrinjajo temni oblaki - modna hiša Luella je prva med večjimi prenehala delovati. Potem ko se je iz Luelle umaknila partnerska modna znamka Club 21 odločitev so pred dnevi potrdili tudi v njihovi hčerinski družbi VSQ Limited, ki je neposredno sodelovala z Luello, so v podjetju morali sprejeti kruto realnost in ukiniti modno znamko. Prvič se je o propadu modne znamke začelo govoriti že, ko je najpomembnejša dobaviteljica Carla Carini pred slabim mesecem nenadoma objavila, da zapira svoja vrata in da naročil za kolekcijo pomlad/poletje 2010 ne bodo mogli izpolniti. Dopoldne se je v izjavi za javnost oglasila tudi ustanoviteljica podjetja Luella Bartley, ki je med drugim dejala Položaj, v katerem smo se znašli, nas je izredno razočaral. Cenim podporo, ki nam jo je nudila družba VSQ, a vseeno me vznemirja, da ne morem zaščititi svojih ljudi in njihovih služb v teh težkih časih. Za hišo in oblikovalko številne nagrade Modno znamko je Bartleyjeva, nekdanja modna urednica, ustanovila leta 1999, leta 2003 pa začela sodelovati z VSQ-jem in postala ena najbolj priljubljenih modnih znamk oblačil in nakita predvsem med mladimi v Veliki Britaniji. Tako modna oblikovalka kot istoimenska hiša sta v zadnjih letih pobirali modne nagrade za to in ono kot za stavo, zato je propad znamke še toliko večje presenečenje, poroča modni časopis WWD.", "title": "Konec poti za modno znamko Luella", "keywords": "Gospodarstvo;Zabava;Moda", "lang": "slovenian"}
{"body": "Bonitetna hiša Moodys je znižala kreditno oceno slovenskim obveznicam, zato je bila predvidena določitev cene dolarske obveznice začasno ustavljena. Neuradno naj bi država v četrtek nadaljevala izdajo obveznic, nekateri pa pravijo, da gre za miniranje izdaje obveznic. Grahek ne verjame, da je to prišlo kot strela z jasnega. Za danes predvidena določitev cene dolarske obveznice je zaradi morebitne objave spremenjene bonitetne ocene Slovenije odložena, so sporočili s finančnega ministrstva. Bonitetna hiša Moodys je namreč znižala kreditno oceno slovenskih državnih obveznic z Baa2 na Ba1. To pa pomeni, da so obveznice prešle v območje naložb visoke tveganosti oziroma med špekulativne obveznice, nekateri pa poročajo celo, da gre za slabo blago angl. junk . V bonitetni hiši so kot razlog navedli tri faktorje. Prvi je stanje slovenskega bančnega sektorja, drugi je slabšanje stanja v slovenskem proračunu in tretji so negotovi obeti za financiranje, ki vse bolj povečujejo verjetnost, da bo potrebna zunanja pomoč. Za Slovenijo bo namreč negotov dostop tujih finančnih trgov, Obeti ostajajo negativni, kar pomeni, da se ocena lahko še zniža. To bi se lahko zgodilo v primeru, da bi se otežil dostop države do zadolževanja na trgu, kar bi po navedbah Moodys lahko bila posledica zaostrovanja krize v bančnem sektorju ali vnovične zaostritve razmer v evrskem območju. K njej bi lahko vodilo tudi dodatno občutnejše poslabšanje gospodarskih razmer v državi. Zavezanec z oceno Ba1, Ba2 ali Ba3 ni tako močno ranljiv kot nižje ocenjeni zavezanci, vendar pa se sooča z velikimi negotovostmi in je izpostavljen škodljivim poslom, finančnim ali gospodarskim pogojem, zaradi katerih bi lahko bil ali postal nesposoben izplačati svoje finančne obveznosti. Prejšnja ocena slovenskih obveznic Baa2 pa je pomenila, da je zavezanec sposoben izplačevati svoje obveznosti, vendar pa bi lahko zaradi okoliščin postal nezmožen plačevati svoje obveznosti. V pojasnitvi odločitve za znižanje kreditne ocene je Moodys zapisal, da je od leta 2008 slovenski javni dolg narasel z 22 odstotkov bruto domačega proizvoda BDP na 54,1 odstotka BDP. Po mnenju bonitetne hiše bo sedanja vlada tudi verjetno manj ambiciozna pri določitvi svojih proračunskih ciljev, kot je bila prejšnja. Zato bi lahko javni dolg po predvidevanjih bonitetne hiše narasel od 70 do 75 odstotkov BDP. Moodys ocenjuje, da bo za ustanovitev slabe banke, s katero naj bi vlada v slovenskih bankah očistila slabe terjatve, potrebnih od 8 do 11 odstotkov BDP. Pri tem v bonitetni hiši dodajajo, da je ustanovitev slabe banke vitalnega pomena za stabilizacijo slovenskega bančnega sistema. Gre za miniranje izdaje obveznice? Na ministrstvu za finance za zdaj nastalega položaja uradno ne komentirajo. Neuradno pa je slišati, da naj bi država v četrtek nadaljevala izdajo dolarske obveznice. Ta naj bi po neuradnih podatkih ob velikem povpraševanju do prekinitve potekala zelo dobro. Poznavalci, ki ne želijo biti imenovani, poudarjajo, da gre za miniranje izdaje slovenske dolarske obveznice in za velik prelom z običajno prakso objavljanja ocen, ko se države pred tem obvesti o nameri po spremembi ocene in razlogih za tak korak. Grahek To je prvovrsten škandal Samostojni finančni analitik Andraž Grahek je dejstvo, da je do znižanja bonitete ocene Slovenije s strani agencije Moodys prišlo na dan zapiranja knjige za izdajo dolarske obveznice, označil za prvovrsten škandal. Ocenjuje, da so investitorji ponoreli. Prepričan je, da se bo v prihodnjih dneh iskalo krivca za nastali položaj. Andraž Grahek Foto Aljoša Kravanja Boji se, da se ustvarja vtis, da je šlo za manipulacijo Slovenije. Veliko ljudi se je spraševalo, zakaj Slovenija prihaja na trg tako zgodaj, brez popolnega reformnega programa in brez seznama podjetij, ki naj bi šla v privatizacijo. Morda smo zdaj dobili razlog, razmišlja Grahek. Kot je dejal, se je danes pogovarjal z mnogimi, ki menijo, da Slovenija ni bila popolnoma iskrena, ko je šla s to obveznico na trg, in da obstaja vtis, da so na ministrstvu za finance vedeli za možnost reza bonitete, da so se bali, da bodo izgubili dostop do ameriškega trga in da so zato šli predhodno na trg. Ne verjamem, da bi to prišlo kot strela z neba To bo treba razčistiti. Bi se pa zelo čudil, da bi šel Moodys v tako drastično znižanje ratinga, ne da bi s kom navezal stik v Sloveniji, preden bi preveril informacije o procesih, ki tečejo, pravi analitik. To znižanje je po Grahkovih besedah prelomno, saj gre za znižanje na špekulativno oceno. In takih stvari se ne počne kar tako mimogrede. Glede na vse, kar vem o dodeljevanju ocen, ne verjamem, da bi to prišlo kot strela z neba in da popolnoma nihče ni o tem ničesar vedel, je dejal. Nekateri poznavalci, ki ne želijo biti imenovani, medtem poudarjajo, da gre za načrtno in usklajeno miniranje izdaje slovenske dolarske obveznice in za velik prelom z običajno prakso objavljanja ocen, ko se države pred tem obvesti o nameri po spremembi ocene in razlogih za tak korak. Če se bo izkazalo, da je Moodys ravnal popolnoma samostojno pri znižanju ocene, Grahek pravi, da bo vesel, saj bo Slovenija lahko tožila agencijo in iztožila veliko odškodnino, ker so ji naredili škodo. A sam je prepričan, da bo težko prepričati kogar koli, še posebej mednarodno javnost, da je zlobni Moodys znižal boniteto nalašč, ravno v trenutku, ko izdajamo najbolj kritično izdajo obveznic . Bojim se, da je kredibilnost Slovenije doživela zelo močan udarec. In zelo težko si bomo nazaj priborili dostop do ameriškega kapitalskega trga, do še edinega, ki nam je bil odprt za financiranje, meni Grahek. Bodo padale glave? Ob tem dodaja, da bo gotovo v naslednjih dneh šlo za iskanje krivde na obeh straneh, tako na strani bonitetne hiše kot na strani ministrstva za finance. V očeh investitorjev je ministrstvo za finance danes zagotovo poraženec, in to velik, dodaja. Ponavadi, ko se takšne stvari zgodijo, padajo glave, pravi Grahek in ob tem opozarja tudi na dogajanje na investicijskih bankah. Izdajo so namreč vodile vodilne investicijske banke na svetu, JP Morgan, Deutsche Bank in BNP Paribas. Če bi oni to vedeli, sploh ne bi šli v to izdajo, meni. Opozarja pa še, da bi bila izdaja obveznice, če bi se zgodila, po rekordni obrestni meri. Pojasnjuje namreč, da je bila cena zastavljena višje kot ob zadnji izdaji ministra za finance Janeza Šušteršiča lani jeseni. Slovenija bi se zelo drago zadolžila in drago plačala ceno, da bi si pridobila čas. Tega je namreč malo, pravi Grahek. Na vprašanje, kako si bo Slovenija povrnila kredibilnost, pa pravi, da težko. Morda bi to lahko bili prenosi na slabo banko, o katerih se govori, da bi bili že junija, čeprav težko verjamem, da se bo to lahko tako hitro zgodilo, je sklenil. Danes bi morali zbirati ponudbe za pet- in desetletne obveznice Slovenija je po poročanju tujih in domačih medijev danes zbirala ponudbe za izdajo pet- in desetletnih obveznic, z referenčnimi oz. začetnimi letnimi obrestnimi merami pri petih odstotkih oz. pri 6,125 odstotka. Povpraševanje naj bi bilo po neuradnih informacijah, ki so jih navajali mediji, zelo močno in naj bi sredi popoldneva doseglo že šest milijard dolarjev. Izdaja naj bi tako potekala dobro. Govorilo se je, da bo Slovenija knjigo ponudb investitorjev zaprla ob pol petih, a je nato tudi v finančnih medijih odjeknila novica, da je zaključek transakcije odložen. V ponedeljek se je sicer v Londonu zaključil niz sestankov z mednarodnimi investitorji v ameriških finančnih središčih in v Cityju, na katerih je Slovenija s finančnim ministrom Urošem Čuferjem na čelu preverila možnost letošnjega financiranja na mednarodnih trgih in poskušala investitorje prepričati v verodostojnost načrtov države za izhod iz krize. Slovenija je podoben road show ob prisotnosti takratnega ministra Janeza Šušteršiča izvedla že minulo jesen, nato pa je že nekaj dni po predstavitvah izdala 10-letne dolarske obveznice in z njimi zbrala 2,25 milijarde dolarjev.", "title": "Znižanje bonitete 'Ponavadi, ko se takšne stvari zgodijo, padajo glave'", "keywords": "čufer;ministrstvo;finance;dolarska;obveznica;dolar;slovenija;kreditna;ocena;moody;moodys;moody's", "lang": "slovenian"}
{"body": "Danes se izteče triletni rok, da katerega lahko izbrisani še vložijo prošnjo za ureditev statusa. Vsi, ki so na tak način pokazali željo za nadaljnje prebivanje v Sloveniji, bodo upravičeni do denarne odškodnine. Posamezne iniciative in organizacije so predvsem v državah nekdanje SFRJ upravičence v zadnjem času opozarjale, da se rok za vložitev prošnje izteka, a nekateri predstavniki izbrisanih so že takrat menili, da večjega navala prošenj v zadnjih dneh pred iztekom roka ni pričakovati. Do odškodnine upravičena slaba polovica Po zakonu o odškodninski shemi za izbrisane, ki naj bi ga vlada obravnavala v četrtek, bo do odškodnine upravičenih nekaj več kot deset tisoč od skupaj 25.671 izbrisanih, ocenjuje notranji minister Gregor Virant. Upravičenec bo izbrisani iz registra stalnega prebivalstva, ki ima urejeno dovoljenje za stalno prebivanje ali slovensko državljanstvo. Po Virantovih zagotovilih osnovne rešitve v zakonu ostajajo nespremenjene. Osnutek tako še vedno predvideva, da bodo izbrisani lahko dobili po 40 evrov odškodnine za vsak mesec izbrisa, če se s tem ne bodo strinjali, pa bodo lahko tožili državo, a bodo lahko dobili največ 2,5-krat višjo odškodnino, kot bi jim pripadla s predvidenim pavšalom. Zastaralni roki tečejo na novo Najnovejši predlog zakona vsebuje le določene redakcijske oziroma tehnične spremembe. Med drugim znižuje višino sredstev za ministrstvo za vzpostavitev evidence o odločitvah in izplačilih odškodnine s 300 tisoč na 60 tisoč evrov. Jasneje je tudi urejeno vprašanje zastaranja terjatev za plačilo denarne odškodnine v sodnih postopkih. Določeno je namreč, da zastaralni roki tečejo na novo. Po splošnih obligacijskih pravilih bi sicer odškodninski zahtevki zastarali. Predstavniki izbrisanih se sicer s predlogom zakona ne strinjajo in so že napovedali, da bodo pravico še naprej iskali na Evropskem sodišču za človekove pravice, na katerega so že vložili tudi nove tožbe.", "title": "Izteka se rok za izbrisane", "keywords": "izbrisani;rok;odškodnina", "lang": "slovenian"}
{"body": "Toyotini avtomobili, ki bi lahko imeli napako na pedalu za plin, so AYGO, iQ, yaris, auris, corolla, verso, avensis, RAV4. Odpoklicali naj bi tudi citroene C1 in peugeote 107. Francoski avtomobilski koncern PSA Peugeot Citroen je danes najavil odpoklic 97.000 peugeotov 107 in citroenov C1, proizvedenih v češki tovarni TPCA. Gre za tovarno, ki si jo PSA Peugeot Citroen deli z japonskim proizvajalcem Toyota, ki je v petek napovedal odpoklic vozil po vsem svetu zaradi ugotovljenih težav s pedalom za plin. Odpoklic naj bi zadeval tudi nekatere v Sloveniji kupljene primerke omenjenih modelov. Toyota yaris Zavedamo se, da je trenutni položaj zaskrbljujoč, kar globoko obžalujemo. Obenem bi želeli naše stranke tudi pomiriti, saj se možna napaka stopalke za plin pojavi le v redkih okoliščinah. Napovedani vpoklic je zgolj preventivni ukrep, zato da se zagotovijo kar najvišji standardi varnosti za vse naše stranke. Predsednik in izvršni direktor Toyote Motor Europe Tadaši Arašima Toyota Motor Europe je danes naznanila odpoklic osmih modelov, in sicer AYGO februar 2005avgust 2009, iQ november 2008november 2009, yaris november 2005september 2009, auris oktober 20065. januar 2010, corolla oktober 2006december 2009, verso februar 20095. januar 2010, avensis november 2008december 2009, RAV4 november 2005november 2009. Natančno število enot z omenjeno napako se še ugotavlja, vendar lahko doseže do 1,8 milijona vozil. Modeli vozil lexus in drugi modeli vozil Toyota zaradi napake niso prizadeti, so zatrdili. Ko bo več znanega, bodo takoj obvestili slovenske voznike, so zatrdili v Toyoti Slovenija. Tudi v slovenskih podružnicah Peugeota in Citroena so bili obveščeni o odpoklicu, ki bo zelo verjetno zadeval tudi nekatere v Sloveniji kupljene citroene C1 in peugeote 107. Koliko natančno je takšnih avtomobilov na slovenskem trgu, bodo lahko povedali šele v prihodnjih dneh, ko bodo prejeli ustrezne podatke . V francoskem koncernu poudarjajo, da so se za odpoklic odločili preventivno in da so omenjena vozila prodali na evropskem trgu, največ v Nemčiji, Veliki Britaniji, Italiji, Španiji in Franciji. Kupce bodo o odpoklicu zaradi težav s pedalom za plin obvestili po pošti. Oba omenjena modela sestavlja tovarna Toyota Peugeot Citroen Automobile TPCA, ki si ga francoski koncern deli s Toyoto. Tovarna letno proizvede okrog 200.000 peugeotov in citroenov, poleg tega pa proizvaja še Toyotin model aygo. Modele peugeot 107, citroen C1 in toyota aygo je zasnoval japonski velikan, tako da imajo isto osnovo, le drugačno zunanjost.", "title": "Množičen odpoklic avtov tudi v Sloveniji?", "keywords": "toyota;citroen;peugeot;tpca;c1;107;vozilo;avtomobil;trg;evropa;zda;azija;kitajska;odpoklic;umik;pedalo;za;plin", "lang": "slovenian"}
{"body": "Vlada bi lahko o noveli zakona o SDH odločala do konca meseca. Minister Čufer pravi, da je zakonski predlog narejen na podlagi zakona o gospodarskih družbah, da se izogne čim več pravnim prazninam. Vlada bi lahko po besedah finančnega ministra Uroša Čuferja predlog novele zakona o Slovenskem državnem holdingu SDH, ki je v javni obravnavi, obravnavala do konca septembra. Čufer ne pričakuje drastičnih popravkov, kot glavne izboljšave pa je naštel centralizacijo upravljanja naložb, to, da se lastništvo državnih naložb na SDH ne prenaša avtomatično, in večjo transparentnost. Predlog prenovljenega zakona o SDH, ki bo delniška družba, je narejen na podlagi zakona o gospodarskih družbah, da se izogne čim več pravnim prazninam, je na današnji novinarski konferenci poudaril Čufer. Ob uveljavitvi zakona o SDH se bo Slovenska odškodninska družba Sod preoblikovala v SDH, njena uprava bo postala uprava SDH. V treh mesecih bo morala vlada imenovati nadzorni svet SDH, ki se bo odločil, ali bo imenoval novo upravo ali ne. Pogoji za članstvo v organih SDH so strožji, postopki imenovanja temeljijo na strokovnih kriterijih, razmejitev med nadzorom in vodenjem je bolj jasna, večje so odgovornosti. Zakon zaostruje odškodninsko odgovornost oseb s pristojnostmi na področju upravljanja in podaljšuje roke zastaranja, je povzel. Minister Uroš Čufer Nadzornike bo imenovala vlada Nadzornike SDH bo v skladu s predlogom imenovala vlada, ne DZ. Posebna delovna skupina bo pripravila kriterije in opravila nabore, finančni minister pa bo na podlagi tega vladi posredoval predloge. Kriteriji bodo določeni tako z vidika posameznega člana, kakšne lastnosti mora imeti, kot z vidika celotne ekipe, da niso vsi istega profila in da so komplementarni, je dejal. Ko se izvedejo takšni postopki, Čufer ne vidi posebnega razloga, da bi nadzornike imenoval DZ. Glavna stvar je, da se zagotovi res strokovno usposobljenost nadzornikov, da znajo nadzirati, je dejal Čufer, ki to vidi kot bolj operativen način. Ne vidim dodane vrednosti, če bi o tem odločal DZ, je povedal. SDH bo upravljal premoženje, ki ga zdaj imajo Sod, Kad, DSU in PDP, avtomatičnega prenosa deležev Republike Slovenije v posameznih podjetjih na SDH pa ne bo. SDH bo z državo sklenil upravljavske pogodbe za upravljanje s temi deleži, če bo posamezna vlada želela, bo lahko državno premoženje po ustreznem vrednotenju in plačilu nadomestila na holding tudi prenesla. Čufer pričakuje, da predloga zakona ne bo treba drastično popravljati. Tako je očitke koalicijske stranke DeSUS, da je za njih zakon nesprejemljiv, ker Kad ne ohranja neodvisnosti, pospremil z besedami To je občutek, ki je popolnoma neupravičen. Kot je pojasnil, mora biti stvar, če želiš, da je učinkovita, centralizirana . Za 50 milijonov evrov, ki jih Kad letno namenja Zavodu za pokojninsko in invalidsko zavarovanje Slovenije, je po njegovem z javnofinančnega vidika vseeno, ali gre iz Kada ali iz proračuna, saj to ne spremeni javnofinančne slike . SDH bo bedel nad privatizacijo Predlogu novele zakona o SDH, ki ne govori konkretno o privatizaciji, bo kmalu sledila strategija, v kateri bodo opredeljene strateške, pomembne in portfeljske naložbe, ki jih upravlja SDH, in kaj z njimi narediti. Zdaj prihajamo v fazo, ko bo treba izpeljati kakšen privatizacijski postopek več, kot je bil narejen v zadnjem obdobju, je povedal minister. Zadevo so zastavili tako, da bo SDH vodil vse privatizacijske postopke, zato mora imeti usposobljeno vodstvo, ki lahko to počne čim bolj profesionalno. Opozicija ni zadovoljna Po ocenah SDS je predlog prenovljenega zakona o SDH slab in pomanjkljiv. Poslanec SDS Marko Pogačnik pravi, da bi sprejetje predloga ogrozilo stabilnost in vzdržnost pokojninske blagajne, hkrati pa ne bo zagotavljalo transparentnega upravljanja državnega premoženja. V SLS pa menijo, da predlog prenovljenega zakona o SDH bistveno spreminja koncept holdinga in se odmika od smeri, ki so jo zastavili v prejšnjem vladnem mandatu. Ne vidijo smisla sprejemanja strategije upravljanja in klasifikacije državnih naložb, če ima vlada možnost te odločitve naknadno spreminjati.", "title": "Nadzornike SDH bo imenovala vlada. Kriterij bo strokovnost", "keywords": "sdh;sod;privatizacija;čufer;slovenski;državni;holding", "lang": "slovenian"}
{"body": "Slovenski gradbeni velikan SCT je v zadnjih mesecih v Libiji sklenil za 1,154 milijarde evrov pogodb, obeta pa si za dve milijardi evrov poslov. Gre za posel stoletja, poudarja prvi mož SCT Ivan Zidar. Ivan Zidar Zadnje pogodbe, vredne 824 milijonov evrov, je SCT podpisal prav v četrtek, in sicer za gradnjo dveh cest v skupni dolžini 270 kilometrov, in sicer med mesti Al Abjar in Al Marj ter Sabha Zvelah. SCT je pred tem že podpisal pogodbo za del projekta vrata Bengazija, vredno 330 milijonov evrov. Obeta pa si tudi posle pri nadgradnji tega projekta v vrednosti 680 milijonov evrov in cesto Tobruk Umsaad 203 milijone evrov. Pogodbe se bodo sicer podpisovale v drugi polovici leta. Dela naj bi se začela kmalu, SCT pa potrebuje še bančne garancije, ki jih pričakuje v najkrajšem možnem času, je povedal Zidar. Gre za ogromen posel, h kateremu bo SCT povabil še druge slovenske gradbenike. Na teh projektih je posla za najmanj tri oz. štiri leta, mesečna realizacija pa glede na njihovo vrednost znaša 37 milijonov evrov. Led je prebit, v SCT pa smo se na preboj na libijski trg pripravljali deset let, je povedal Zidar. Slovenska diplomacija s premierjem Borutom Pahorjem na čelu je tu odigrala izredno pomembno vlogo, je dejal. Če premier Pahor ne bi šel v Libijo, s posli ne bi bilo nič, je ocenil. Dodal je, da si SCT v Libiji želi delati še več poslov. Če bomo delali dobro in v skladu z načrti, bomo še kaj delali, SCT pa je v ligi prvakov na področju cest in avtocest, je poudaril. SCT je tako dobil pomemben del milijardnih poslov na projektu vrata Bengazija, ki so si jih želela številna tuja podjetja. SCT je uspelo, predvsem zaradi referenc, ki jih ima družba še od prej, ko je gradila po Libiji, je povedal Zidar. Na projektih bodo delali številni delavci iz Slovenije in precejšen del slovenske gradbene operative. Projekt je resnično ogromen, je še dejal prvi mož SCT.", "title": "'Posel stoletja' za SCT v Libiji", "keywords": "sct;posel;libija;gradnja;avtocesta;ivan;zidar", "lang": "slovenian"}
{"body": "Rantznova ocenila obisk bavarske gospodarske delegacije Slovenski izdelki so na nemškem trgu nedvomno vse manj konkurenčni, kar ni dobro za Slovenijo, je za MMC poudarila predsednica Slovensko-nemške gospodarske zbornice Gertrud Rantzen. Od 29. septembra do 1. oktobra je bila v Sloveniji, na povabilo Slovensko-nemške gospodarske zbornice, bavarska gospodarska delegacija, ki jo je vodil bavarski gospodarski minister Martin Zeil FDP. O oceni obiska in slovensko-bavarskem gospodarskem sodelovanju smo se ob tej priložnosti pogovarjali s predsednico Slovensko-nemške gospodarske zbornice Gertrud Rantzen. Kakšna je vaša ocena obiska bavarske gospodarske delegacije v Sloveniji? Obisk delegacije iz Bavarske ocenjujem kot zelo pozitiven za obe državi, tako za Slovenijo kot tudi za Nemčijo. Zavedati se moramo, da je Bavarska zvezna dežela, v katero Slovenija izvozi tretjino svojega celotnega izvoza v Nemčijo, ki velja za slovensko največjo trgovinsko partnerico. Seveda na drugi strani tudi Slovenija predstavlja za Bavarsko pomemben trg, ki je v primerjavi z drugimi trgi privlačen tudi zaradi svoje bližine. To je zagotovo razlog, da pozdravljamo vse dejavnosti, ki imajo namen poglobiti že tako močne medsebojne gospodarske vezi. Ali ste med obiskom bavarske delegacije zgolj spoznavali in tipali teren ali pa so bili že dogovorjeni in sklenjeni kakšni konkretni posli? In če, kateri? V prvi vrsti je bil močan obisk gospodarske delegacije iz Bavarske namenjen utrjevanju in poglabljanju stikov, ne samo na politični ravni, ampak tudi med samimi gospodarstveniki, ki so se tako lahko srečali s svojimi poslovnimi partnerji, zastopniki itn. Na tehnični ravni pa je šlo tudi za sklepanje poslov, saj je na Slovensko-nemški gospodarski zbornici v času obiska potekala kooperacijska borza, kjer so podjetja iz obeh držav v neposrednih pogovorih iskala nove poslovne priložnosti. Glede na dozdajšnje odzive se je sklenilo kar nekaj novih partnerstev. Ali bavarska podjetja zanima samo način, kako povečati svoj izvoz blaga in storitev v Slovenijo, ali jih zanimajo tudi naložbe - bodisi t. i. greenfield naložbe bodisi nakupi slovenskih podjetij? Se v prihodnosti obeta kakšna večja bavarska naložba v naši državi? Nemška podjetja so v preteklih letih v Sloveniji že uresničila številne uspešne naložbe, ki so ustvarile številna nova delovna mesta, zato so naložbe, ki v Sloveniji iščejo določene primerjalne prednosti, ki jih ponuja slovenski trg, vedno tudi tema pogovorov. Kot pa je že dalj časa znano, Bavarce zelo zanima tudi Luka Koper, in sicer zaradi njene odlične lege v osrednji Evropi. Je bila pobuda za obisk na bavarski ali slovenski strani? Je bilo za obisk več zanimanja med bavarskimi podjetji in poslovneži ali med slovenskimi? Pobuda je prišla z bavarske strani. Da je bil obisk zanimiv za slovenske poslovneže, kaže številčna prisotnost vseh pomembnih gospodarstvenikov na delovnem kosilu. Iz Nemčije je v Slovenijo pripotovalo približno 40 predstavnikov bavarskih podjetij. Mislim, da to kaže, da na obeh straneh obstaja interes za sodelovanje. Lani je Slovenija v Nemčijo izvozila za 15,5 odstotka manj blaga in za 17,8 odstotka manj storitev kot leta 2008. Je vzrok za to samo v krizi ali postajajo slovenski izdelki vse manj konkurenčni za nemški trg? Del odgovora ste pravilno navedli že v vprašanju. O tem je bilo veliko govora med udeleženci gospodarske delegacije. Slovenski izdelki so namreč na nemškem trgu nedvomno vse manj konkurenčni, kar ni dobro za Slovenijo. Nemški trg velja kot zahteven trg, kjer lahko preživijo le tehnološko dovršeni izdelki z visoko dodano vrednostjo, in temu morajo uvozni izdelki enostavno slediti. Seveda pa kot glavni razlog še vedno ostaja gospodarska kriza. Sicer pa verjamem, da za vsakim dežjem posije enkrat sonce, ki je v obliki solidne gospodarske rasti obsijalo tudi Bavarsko. Naj omenim, da je ta v prvi letošnji polovici znašala 3,2 odstotka. S Slovenijo gospodarsko sodeluje 1.651 bavarskih podjetij, med drugim tudi BMW, Siemens in MAN. Obseg trgovinske menjave med Slovenijo in Bavarsko je bil lani okoli 1,3 milijarde evrov, kar je za 26 odstotkov manj kot leta 2008. Slovenski izvoz na Bavarsko je lani znašal 749 milijonov evrov oz. za 16,6 odstotka manj kot leta 2008, bavarski izvoz v Slovenijo pa je lani dosegel 531,3 milijona evrov oz. je bil za 36 odstotkov manjši kot leta 2008. Vir IHK München", "title": "Bavarce zelo zanima Luka Koper", "keywords": "Bavarska;Slovenija;gospodarstvo", "lang": "slovenian"}
{"body": "Ljubljana - \"Tega ne morem povedati,\" je na vprašanje, ali se je prijavil na razpis za svetovalca vodstva Pošte Slovenije, ki se je iztekel včeraj, odgovoril Matjaž Janša, še donedavno prvi nadzornik te družbe. Tako smo iz zanesljivih virov znotraj Pošte Slovenije izvedeli za namero generalnega direktorja Pošte Aleša Hauca, da Janšo nagradi z mestom v ekipi petih svetovalcev. Hauc namigovanja, da so mesto razpisali povsem po meri Janše, odločno zavrača, \"bodo pa vsi kandidati, ki so se prijavili na razpis, obravnavani enakopravno\". \"Zanimam se tudi za druga delovna mesta, mandat direktorja direktorata za elektronske komunikacije na ministrstvu za gospodarstvo pa se mi izteče šele čez slabi dve leti,\" je bil redkobeseden Janša. Koliko prijav so prejeli, naj bi bilo znano šele danes, zaradi okoliščin postopka pa niti ni bilo pričakovati, da bi jih bilo veliko. Tako so imeli morebitni kandidati možnost prijavo oddati v vsega petih dneh, razpis za prosto delovno mesto pa je bil objavljen zgolj na oglasnih deskah Zavoda za zaposlovanje v Ljubljani ter Mariboru. Da bi razpis objavili na spletni strani ali v kakšnih drugih medijih širšega dometa, v Pošti niso pomislili. Od kandidatov za svetovalca vodstva so zahtevali tudi izobrazbo diplomiranega inženirja elektrotehnike, kar je tudi dejanska izobrazba Matjaža Janše. V Pošti pojasnjujejo, da je razpis omenjeni pogoj vseboval \"zaradi tega, ker bo strokovnjak skrbel za spremljanje obstoječih in izdelavo novih trženjskih strategij na področju elektronskih storitev\". Tako osebe, ki bi skrbela za celotno področje informacijskih storitev, do zdaj niti niso imeli. Hauc je še povedal, da bodo te funkcije, ki jih imajo svetovalci vodstva Jože Strelec, Bojan Radinja, Robi Mlinarič, Aleš Černjavič in Janez Pernek, z reorganizacijo preoblikovali v funkcije izvršnih direktorjev.", "title": "Pošta Slovenije: Je Aleš Hauc razpisal delovno mesto za Matjaža Janšo?", "keywords": "gospodarstvo;ekonomija", "lang": "slovenian"}
{"body": "Se bo cena nafte približala magični meji 100 dolarjev? Cene nafte so se zaradi bojazni pred težavami s preskrbo spet močno zvišale, za sod nafte je treba odšteti že več kot 96 dolarjev. Vzrok za bojazen so predvsem napadi turške vojske in njihovih letal na sever Iraka, kar bi lahko povzročilo, da bi kurdski uporniki, ki bivajo na severu države, preprečili izvoz iraške nafte v svet. Preberite si komentar borznega komentatorja. Cene nafte so se samo v zadnjih treh dneh zvišale za štiri dolarje, poleg strahu pred napadom turške vojske pa so se cene zvišale tudi zaradi nizkih temperatur in vrhunca zime, kar vsako leto poveča povpraševanja. Od začetka letošnjega leta pa so cene nafte narasle za kar 57 odstotkov, kljub napovedim, da se bo rast cen zaradi nižje ameriške gospodarske rasti in blažje zime, ki naj bi zmanjšala zahteve po nafti, upočasnila. Le še štiri dolarje od magične meje Cene zahodnoteksaške lahke nafte so tako samo od ponedeljka poskočile za skoraj dva dolarja, sod severnomorske nafte brent pa se je podražil za več kot dva dolarja na slabih 95 dolarjev. V sredo je nafta tako dosegla svojo najvišjo mesečno ceno in je tako le tri dolarje oddaljena od svojega maksimuma, vse bliže pa je tudi magični meji 100 dolarjev. Poročilo o zalogah nafte, ki ga v ZDA objavijo vsak teden, opozarja, da so se zaloge nafte zmanjšale za milijon sodov in da so najnižje v treh letih. Borzni strokovnjaki so prepričani, da bodo cene nafte v naslednjih nekaj dneh in tednih še narasle. Kadar koli se pojavi grožnja ali napetost na kakšnem delu sveta, ki bi se lahko razvila v dejanski incident, se tveganje prevesi v cene nafte, ki skokovito narastejo, je povedal avstralski bančnik. Rastejo tudi cene zlata Poleg nafte se je zaradi turške grožnje z napadom na sever Iraka zvišala tudi cena zlata. Tudi za ceno zlata so borzniki prepričani, da bo v naslednjih dneh še rastla.", "title": "Strah pred napadom dvignil cene nafte", "keywords": "nafta;cena;napad", "lang": "slovenian"}
{"body": "Nepremičnine. Prodaja stoji, cene padajo in bodo padale še naprej – kar velja za prihodnjih nekaj let. Prodaja novih stanovanj je najmanjša od začetka leta 2007, odkar se statistično spremlja, kažejo podatki Statističnega urada Republike Slovenije za tretje četrtletje tega leta. Njihov komentar je, da kupci novih stanovanj očitno še vedno čakajo na premike v zvezi s praznimi stanovanji iz stečajnih postopkov. Med ugotovitvami izstopa tudi, da so cene rabljenih stanovanj v Ljubljani že krepko nižje od tistih iz prvega četrtletja leta 2007 (za 11 odstotkov), čemur je sledilo obdobje hitrega naraščanja cen vseh nepremičnin. Najnižje doslej “Cene nepremičnin so na najnižji točki doslej, odkar smo v tem poslu,” pravi Nataša Hergold iz podjetja Agencia. “Cena trisobnega stanovanja je danes enaka ceni enosobnega izpred treh let,” ponazarja sogovornica. Po njenih besedah bodo cene padale še naprej, saj je trg mrtev. S tem se strinja tudi Alen Komič iz podjetja ABC nepremičnine, ki dodaja, da bodo cene prihodnjih nekaj let padale predvidoma za dobrih pet odstotkov na leto. Prepričan je, da povpraševanje še kar nekaj časa ne bo doseglo ponudbe.", "title": "Včasih enosobno, danes trisobno", "keywords": "cene stanovanj padajo", "lang": "slovenian"}
{"body": "Zainteresirani bodo lahko opravili skrbni pregled družbe Družba Elan vabi vlagatelje k dokapitalizaciji družbe za od sedem do 10 milijonov evrov in morebitnemu nakupu dela obstoječih poslovnih deležev družbe. Objava v Dnevniku je prvi korak v postopku iskanja vlagatelja. V Elanu ponudbe pričakujejo do 10. junija. Tako si želijo zagotoviti svež kapital. V tej prvi fazi Elan izjave o interesu pričakuje do polnoči 10. junija. Finančni svetovalec bo vsem vlagateljem, ki bodo izrazili zanimanje, posredoval informacijski memorandum in obvestilo o nadaljnjem poteku postopka. Zainteresirane vlagatelje bodo nato pozvali k drugi fazi postopka, v kateri bodo lahko izvedli skrbni pregled družbe. Elan si ob tem pridržuje pravico, da v postopku ne izbere nobenega vlagatelja, da katerega koli vlagatelja v postopku izloči in da postopek spremeni.", "title": "Elan išče nove vlagatelje", "keywords": "Gospodarstvo", "lang": "slovenian"}
{"body": "Francoski predsednik je stavkajoče v javnem prometu pozval, naj dajo možnost pogajanjem. Več tisoč uslužbencev v javnih službah in študentov se je pridružilo delavcem v javnem prometu, ki protestirajo proti napovedanim reformam francoskega predsednika Nicolasa Sarkozyja. Po ocenah sindikatov se je na ulicah francoksih mest zbralo kar 700 tisoč stavkajočih. Francijo je preplavil stavkovni val Osem sindikatov je pozvalo več milijonov javnih uslužbencev, naj se udeležijo enodnevne stavke. Teden dni po začetku stavke zaposlenih v javnem prometu je Francijo zajel nov stavkovni val. Protestirajo poštni uslužbenci, kontrolorji zračnega prometa, bolnišnično osebje in učitelji, ki svoj 24-urni protest usmerjajo proti vladnim načrtom zmanjševanja plač in odpuščanja delavcev. Stavka javnih uslužbencev je najbolj prizadela izobraževalni sektor, saj so morali zaradi nje zapreti približno polovico šol, prav tako pa niso izšli vsi današnji časniki. Protestnikom se namreč pridružujejo časopisni distributerji, medtem ko pravniki protest napovedujejo za 29. november. Protestnikom se pridružujejo tudi študentje, ki protestirajo proti reformi visokega šolstva, s katero bi univerze dobile večjo avtonomnost. Zaradi stavke velika gospodarska škoda Francoski železniški delavci, ki so stavko pričeli že v torek zvečer, protestirajo proti napovedanim reformam francoskega predsednika Nicolasa Sarkozyja. V Franciji delavci v javnem prevozu stavkajo že ves teden, prekinitev dela pa je začela najedati zdravje gospodarstva. Francoske železnice so začele beležiti izgube, težave imajo podjetja, ki z njimi prevažajo svoje izdelke, Francozi bojkotirajo obiske trgovin, restavracij in gledališč. Trgovski centri beležijo drastično znižanje števila obiskovalcev, samo v Parizu se je število obiskovalcev velikih trgovskih centrov zaradi stavke znižalo za od 40 do 50 odstotkov. Vpliv stavke je sicer manjši izven francoske prestolnice, saj lokalni prevoz dela normalno. Francoska ministrica za gospodarstvo Christine Lagarde je ocenila, da samo stavka železničarjev, ki nasprotujejo odpravi izrednih pokojnin za državne uslužbence, dnevno stane od 300 do 400 milijonov evrov. Francoske železnice so do zdaj že ustvarile 100 milijonov evrov izgube, javni prevoz v pariški regiji pa zaradi stavke dnevno izgubi štiri milijone evrov. Sarkozy za pogajanja Več kot milijon Parižanov se je moralo v službo odpraviti kar peš ali s kolesom Predsednik Sarkozy ne popušča pod pritiski stavkajočih, ki protestirajo proti obljubljenim reformam. Sarkozy vztraja, da bo predvidene reforme izpeljal in da ga nihče ne bo zaustavil. Francoski državljani bodo podprli reforme. Glede tega sem jim vse razložil že pred volitvami, tako da sedaj lahko izpeljem tisto, kar je najnujnejše, je prvi dan stavke dejal Sarkozy. Zatem izjav ni več dajal, vse do danes, ko je zaposlene v javnem prometu pozval, naj se vrnejo na delo in dajo možnost pogajanjem. Vsakdo bi moral znati zaključiti stavko, ko pride čas za pogajanja, je dejal v nagovoru francoskim županom. V mislih imam milijone Francozov, ki po celodnevnem delu nimajo avtobusov, metrojev ali vlakov, ki bi jih peljali domov, in ki jim je dovolj tega, da jih imajo za talce, je še dodal. Tudi Madžare pretresla stavka Delavci v železniškem prometu želijo s stavko pokazati svoje nestrinjanje z zaprtjem 38 regionalnih železniških linij, pri tem pa se bodo stavkajočim, po napovedih sindikatov pridružili tudi delavci iz drugih sektorjev. Dvourna stavka voznikov avtobusnega prevoza je danes med 4. in 6. uro zjutraj v prestolnici Madžarske povzročila več prometnih zastojev. Skoraj večina šoferjev avtobusov v Budimpešti se je takrat ustavila in s tem pokazala nestrinjanje z zapiranjem nekaterih avtobusnih linij in opozorila na slabe delovne razmere. Za sredo dopoldne je napovedana stavka delavcev v železniškem prometu, ki bo trajala med 5. in 11. uro in naj bi povzročila večje zastoje.", "title": "Sarkozy se je le oglasil", "keywords": "stavka;pariz;sarkozy;promet;zaposleni;pokojnine;javni;sektor;delavci", "lang": "slovenian"}
{"body": "Upravitelj prisilne poravnave Merkurja Ladislav Hafner je začel z delom . Položaja podjetja še ni uspel preučiti, saj sem šele danes prejel načrt finančnega prestrukturiranja, ki obsega kar 82 strani . Upravitelj prisilne poravnave Merkurja Ladislav Hafner, ki ga je v sredo skupaj z oklicem začetka postopka prisilne poravnave imenovalo Kranjsko okrožno sodišče, je začel s preučevanjem načrta finančnega prestrukturiranja. Položaja Merkurja še ni uspel preučiti, saj sem šele danes prejel načrt finančnega prestrukturiranja, ki obsega kar 82 strani . Po njegovi temeljiti preučitvi se bo lahko odločil tudi glede soglasja k posojilu za obratna sredstva, ki ga namerava Merkur v vrednosti 40 milijonov evrov najeti pri bankah. Upravitelj prisilne poravnave Merkurja Ladislav Hafner se bo sestal tudi s predsednikoma uprave in nadzornega sveta Merkurja, Blažem Pesjakom in Matevžem Slapničarjem. O sodelovanju pri reševanju Merkurja se bo pogovarjal tudi s predsednikom uprave podjetja Blažem Pesjakom in predsednikom nadzornega sveta Matevžem Slapničarjem. Moram zaščititi upnike in nadzorovati samega dolžnika, da posluje v skladu z zakonom in da ničesar ne plačuje za nazaj, je pojasnil in dodal, da je uspeh prisilne poravnave popolnoma odvisen od upnikov in od njihovega pristanka na predlagano prisilno poravnavo. Glede na dosedanje izkušnje je lahko ocenil, da je načeloma višina poplačila upnikov, kot ga predlaga vodstvo Merkurja kar dobro poplačilo. Prezgodaj pa je, da bi se sam lahko opredelil, ali je Merkurjev načrt prestrukturiranja dober in bi bil lahko uspešen. Kot je razvidno iz načrta finančnega prestrukturiranja, bi sicer navadni upniki v prisilni poravnavi prejeli skoraj 62-odstotno poplačilo svojih terjatev, medtem ko bi v primeru stečaja dobili povrnjenih le 26 odstotkov svojih terjatev. Skupaj ima glede na osnutek načrta Merkur kar za 376 milijonov evrov dolgov do navadnih upnikov, terjatve ločitvenih upnikov pa znašajo 310 milijonov evrov. Končna višina terjatev bo znana, ko jih bodo upniki prijavili, za kar imajo mesec dni časa, in ko jih bo upravitelj priznal.", "title": "Hafner 'stopil v akcijo'", "keywords": "merkur;ladislav;hafner;blaž;pesjak;matevž;slapničar", "lang": "slovenian"}
{"body": "Avstrijska bančna skupina Raiffeisen Bank International ugotavlja, da bodo delniški trgi srednje in vzhodne Evrope letos končali pozitivno. Kot dobro izbiro v tej regiji vidijo delnice poljske družbe KGHM, slovenske Krke in ruskega PhosAgro. Delniški trgi srednje in vzhodne Evrope bodo letos končali pozitivno, zaradi izredno privlačnih vrednotenj in dejstva, da so cene teh sredstev doslej zaostajale, ugotavlja avstrijska bančna skupina Raiffeisen Bank International RBI. Kot dobro izbiro v tej regiji vidijo delnice poljske družbe za proizvodnjo bakra in srebra KGHM, slovenskega farmacevta Krke in ruskega proizvajalca fosfatnih gnojil PhosAgro. Izboljšanje gospodarske aktivnosti bi moralo biti po njihovi oceni jasno vidno v prvi polovici leta 2014, kar se bo odražalo v nadaljnjem dvigu delniških indeksov, so sporočili iz RBI. Prihodnje leto se bodo zmanjšale razlike v rasti med različnimi regijami v srednji in vzhodni Evropi, takšen trend rasti naj bi se nadaljeval tudi v letu 2015. Vzrok za zmanjševanje razlik v rasti po ocenah RBI leži v optimistični napovedi za Nemčijo, ki naj bi tlakovala pot večjemu neto izvozu v več državah te regije z odprtim gospodarstvom. Povpraševanje si bo najverjetneje opomoglo šele z nekolikšno zamudo, vendar pa zato ne bo pomembne spremembe salda tekočih računov. Potencialna cena do sredine leta za indekse srednje in vzhodne Evrope je po oceni analitikov RBI med 10 in 19 odstotkov.", "title": "Raiffeisen Bank International med favoriti vidi tudi novomeško Krko", "keywords": "Raiffeisen;Bank;International;delnica;krka", "lang": "slovenian"}
{"body": "Afera Poravnava. Tudi po ovadbi kriminalisti nadaljujejo preiskavo. Kriminalisti so kazensko ovadili župana Mohorja Bogataja in Kranjskega odvetnika, najverjetneje gre za Kristijana Gnilšaka, preiskava v primeru poravnave Mestne občine Kranj (MOK) s Stanovanjsko zadrugo Gorenjske pa po neuradnih podatkih še ni končana. Kriminalisti v ovadbi očitajo zlorabo položaja in uradnih pravic ter nudenje pomoči pri kaznivem dejanju, v pojasnilu pa so navedli, da odgovorna oseba v MOK za sklenitev poravnave, ki je občino stala 620 tisoč evrov, ni imela pooblastila mestnega sveta. Izvedel iz medijev Bogataj je včeraj dejal, da je za ovadbo izvedel iz medijev. V zagovor poravnavi se je skliceval na mestni svet, statutarno pravno komisijo in nadzorni odbor, ki so po njegovih besedah ugotovili, da je bila poravnava v korist občine. Na mestni upravi so dodali, da ovadba še nikakor ne pomeni, da je bilo kaznivo dejanje tudi storjeno. “O krivdi na koncu odloča sodišče s sodbo, če do obravnave na sodišču sploh pride,” so zapisali v sporočilu za javnost. Da obstajajo razlogi za sum storitve kaznivih dejanj, je že lani s prijavo na vrhovno državno tožilstvo in Nacionalni preiskovalni urad opozoril nekdanji direktor občinske uprave Aleš Sladojević, večkrat pa ponovil, da občinski organi v tem primeru svojih dolžnosti niso izpolnjevali korektno. “Upam, da bo ovadba pripomogla, da bodo organi občine začeli resno obravnavati škodljive posledice županovih ravnanj v tem in drugih primerih,” je dejal včeraj. Da naj bi preiskava tekla dalje, na Policijski upravi Kranj niso želeli ne potrditi ne zanikati.", "title": "Bogataj brez pooblastil sveta", "keywords": "Mohor Bogataj;Kranj;ovadba", "lang": "slovenian"}
{"body": "Novo mesto - Krka bo z novim obratom za proizvodnjo injekcij, vrednim 15,5 milijona evrov, ki ga je uradno odprla včeraj, povečala zmogljivosti v tem segmentu za približno 30 odstotkov. Ves obrat v treh nadstropjih obsega skupno 4400 kvadratnih metrov, od tega je 40 odstotkov proizvodnih površin. Gradnjo obrata so začeli maja lani, poskusna proizvodnja pa naj bi stekla januarja prihodnje leto. Predsednik uprave Krke Jože Colarič je ob odprtju ponovno poudaril cilje družbe v letu 2008, med drugim prodajo v višini 950 milijonov evrov (letos predvidevajo 770 milijonov evrov) in 160 milijonov evrov dobička (za letos napoveduje 135 milijonov evrov), ki ga bodo v celoti vložili v nove objekte, opremo in razvoj. Krka danes zaposluje 6500 ljudi, čez leto dni naj bi jih bilo po Colaričevih napovedih še tisoč več. Najbolj bučen aplavz pa so mu navzoči delavci Krke včeraj namenili ob napovedi povišanja plač za deset odstotkov.", "title": "Krka odprla nov obrat", "keywords": "gospodarstvo;ekonomija", "lang": "slovenian"}
{"body": "Projekt izgradnje stadiona v Stožicah zaradi vse bolj verjetnega izstopa srbske Delte še ni ogrožen, pravi Janković. V primeru, da Delta izstopi, se na MOL že dogovarjajo z alternativnimi investitorji. Župan MOL Zoran Janković Zaradi gospodarske situacije imajo v Delti težave s financiranjem projekta izgradnje stadiona in nakupovalnega centra v Stožicah. V celoten projekt bi morala Delta vložiti več kot 232 milijonov evrov. Do sedaj je plačala le pet milijonov evrov podjetju Grep in dva milijona evrov za izdelavo študije o trgovskem centru. Do konca preteklega leta pa bi morala plačati še 20 milijonov, a ji to ni uspelo. V Delti se sicer še niso odločili za odstop od projekta, a so priznali, da imajo težave pri pridobitvi kreditov za financiranje. Kot je pojasnil ljubljanski župan Zoran Janković, bodo Delto čakali še do konca meseca, nato pa bodo vložili tožbo za 15 milijonov evrov. Ogrin Projekt gre naprej Delta Holding Foto POP TV Direktor Grepa Uroš Ogrin pa je povedal, da so se odločili, da gre projekt z javnim delom v tempu, ki bo omogočal izvedbo pogodbenih obvez, za trgovski center pa imamo v tem tednu oziroma do konca meseca časovni time out odlok prvotnemu kupcu kompleta stožice, to je beograjski Delta . Ogrin je ob tem povedal, da ima Grep v tem trenutku tako pravnomočno gradbeno dovoljenje za projekt, ki je sicer vreden več kot 200 milijonov evrov, kot tudi stavbno pravico na zemljišču, velikem preko 160.000 kvadratnih metrov. Grep bo s projektom na javnem delu dvorana in stadion nadaljeval konec tega meseca, projekt pa naj bi bil po besedah Ogrina trenutno vreden okoli 24 milijonov evrov. Od tega je pet milijonov že plačala Delta, osem milijonov gre na račun urbanistične pogodbe, ki jo je Grep za ureditev cestne, komunalne in prometne infrastrukture sklenil z mestno občino Ljubljana MOL, preostanek pa naj bi šel v breme lastnikov Grepa. Župan je na današnji novinarski konferenci zagotovil, da projekt gradnje teče po planu. Javni del mora biti končan do 30. junija 2010, trgovski del pa mora biti takrat zgrajen do tretje faze, da je mogoče zasutje, saj je trgovski center pod nivojem in je na strehi predvidena parkovna ureditev. Maketa športnega parka Stožice Foto Mestna občina Ljubljana Maketa športnega parka Stožice Foto Mestna občina Ljubljana Maketa športnega parka Stožice Foto Mestna občina Ljubljana", "title": "Težave pri financiranju stadiona", "keywords": "stadion;mol;gradnja;delta;ogrin;janković;mišković;stožice", "lang": "slovenian"}
{"body": "V Zavarovalnici Triglav ocenjujejo, da je ponedeljkovo neurje povzročilo za približno tri milijone evrov škode, v Zavarovalnici Maribor pa 450 tisoč evrov. Do zdaj so v zavarovalnici našteli okoli 800 prijav škode, večji del prijav škode pa pričakujejo v prihodnjih dneh. Skupno število prijavljenih škod bo po oceni zavarovalnice znašalo okoli 3.500. Neurje, ki je v začetku tedna pustošilo po vsej državi, je najbolj prizadelo osrednjo Slovenijo, večina škode pa je nastala na objektih in osebnih vozilih. Po prvih ocenah zavarovalnice je nastalo za približno tri milijone evrov škode. Natančnejše ocene bodo znane po celovitem ogledu terena v prihodnjih dneh, na katerem so že od torka okrepljene ekipe cenilcev Zavarovalnice Triglav. Na vseh oglednih mestih zavarovalnice potekajo tudi ogledi poškodovanih vozil. V Mariboru skoraj pol milijona V Zavarovalnici Maribor pa so po prvih ocenah zabeležili okoli 450.000 evrov škode, predvidevajo pa, da bodo zavarovanci prijavili vsega skupaj med 250 in 300 škodnih dogodkov. Prijave škode še zmeraj prejemajo, zaradi dopustov pa jih pričakujejo tudi v prihodnjem mesecu. Škodo na stanovanjskih objektih in opremi lahko zavarovanci prijavijo prek spleta na naslovu. Prijava škode je možna tudi na poslovnih enotah Zavarovalnice Maribor po Sloveniji in na brezplačni telefonski številki 080 19 21, ki je na voljo 24 ur na dan. Oškodovanci lahko za pomoč pri prijavi škode pokličejo tudi svojega zastopnika, ki je sklenil zavarovanje. Ker je veliko škode, se s prijavami ne mudi Čeprav je treba škodni primer prijaviti čim prej, najpozneje v treh dneh po škodnem dogodku, v Triglavu ob množičnih škodah svetujejo, naj ljudje s prijavami ne hitijo. Upoštevali bodo namreč tudi tiste, ki bodo prispele v prihodnjih dneh. Škodo lahko zavarovanci prijavijo prek spletne strani Triglav.si in dežurne brezplačne telefonske številke 080 555 555. Za pomoč in pojasnila v primeru škodnih dogodkov in prijave škode na vozilih pa je na voljo mobilna aplikacija, ki jo lahko brezplačno namestijo prek Applove aplikacije App Store in Google Playa. Oškodovanci se lahko za pomoč pri prijavi škode obrnejo tudi na svojega zavarovalnega zastopnika, na najbližje predstavništvo oziroma zastopniško pisarno ali na sedež območne enote Zavarovalnice Triglav. Pri prijavi škode naj zavarovanci poškodovane stvari navedejo čim natančneje ter obvezno pripišejo telefonsko številko in številko transakcijskega računa za nakazilo škode. Pripravite dokazila o škodi V Zavarovalnici Triglav še svetujejo, naj, če je le mogoče, pred prijavo škode zavarovanci naredijo nekaj fotografij nastale škode, preverijo zavarovalno kritje na zavarovalnih policah in, če so razmere varne, začnejo popravila. Istočasno pa naj tudi poskrbijo, da se do prihoda cenilca zavarovalnice ohranijo dokazila o nastali škodi. Manjše škode na nepremičninah in premičninah bodo pri Triglavu izplačali že naslednji dan po cenitvi, če se bo stranka z oceno strinjala. V primeru večjih škod se bodo ob cenitvah z zavarovanci dogovorili za način sanacije in ponudili izplačilo akontacije, pri škodah na vozilih pa se bodo z zavarovanci ob cenitvi dogovorili o načinu sanacije škode.", "title": "Neurje povzročilo za tri milijone škode in pol", "keywords": "neurje;škoda;triglav;", "lang": "slovenian"}
{"body": "Nafta cenejša, za evro 1,43 dolarja Cena Krkinih delnic je padla na 57,1 evra, kar je najmanj v zadnjih dveh letih, indeks SBI TOP pa je še devetič zapored dan končal v rdečih številkah. Njegova vrednost se je znižala še za 1,21 odstotka, na 775 točk. Aprila z izjemo enega dne SBI TOP samo pada in se je ta mesec znižal že sedem odstotkov. Če je v zadnjih dneh Krka nekako ohranjala vrednost okrog 60 evrov, je tokrat večji prodajni pritisk ceno potisnil precej nižje. S Krko je bilo za 611 tisoč evrov prometa, s skoraj 100 tisoč evri pa sledijo delnice Nove KBM, ki so prejšnji teden padle za 13 odstotkov potem ko je bila vrednost dokapitalizacijskih delnic določena pri osmih evrih, zdaj pa vendarle okrevajo in so v torek dosegle tudi 8,8 evra. Okrog dva odstotka cenejše so delnice Gorenja in Mercatorja. Tečaji delnic v prvi kotaciji INTEREUROPA +13,74 % 2,40 EUR NOVA KBM +2,37 % 8,609 TELEKOM +1,08 % 74,80 PETROL -0,59 % 229,30 LUKA KOPER -1,16 % 12,80 MERCATOR -1,95 % 166,20 KRKA -2,44 % 57,87 GORENJE -2,56 % 11,40 Unija zanikala novico o grškem prestrukturiranju dolga Vodilne evropske borze so teden začele z izrazitim padcem, saj je indeks FTSEurofirst 300 1.112 točk izgubil 1,7 odstotka in pristal najnižje v zadnjih treh tednih. V primerjavi z začetkom leta je zdaj nižje za slab odstotek. Bonitetna hiša S & P je znižala prihodnje obete za kreditno oceno ZDA z nevtralno na negativno , kar je odjeknilo na delniških trgih. Če so ameriške državne obveznice do zdaj veljale za varno zatočišče, bo moralo največje gospodarstvo na svetu uravnotežiti svoj primanjkljaj in znižati dolg, da se izogne scenariju, ki ga doživljajo nekatere evropske države. Grčija naj bi tujino že zaprosila za prestrukturiranje dolga, vendar je Evropska unija novico zanikala, medtem ko vlagatelji še vedno pričakujejo, da se bo to zgodilo še pred poletjem. Ta teden je tudi evro pod pritiskom, njegova vrednost je bila ob 13. uri 1,43 dolarja. Zlato se spogleduje z mejo 1.500 dolarjev Dow Jones je bil včeraj že za več kot 200 točk v minusu, dan pa je končal pri 12.201 točkah oziroma 1,1 odstotka pod gladino . Vlagatelji so bili že sicer nervozni, ker je kitajska centralna banka že četrtič letos zvišala obresti, poteza agencije Standard & Poor pa je sprožila mini razprodajo, čeprav pri S & P niso povedali ničesar takšnega, česar trg ne bi vedel že prej. Po trgovanju je pomembno tehnološko podjetje Texas Instruments objavilo poslovne rezultate in z dobičkom prvega trimesečja malce zgrešilo napovedi. Delnice so se v zunajborznem trgovanju pocenile za dva odstotka. Tečaj delnice banke Citigroup se ni spremenil, čeprav je bilo v prvem četrtletju dobička nekoliko več od pričakovanj. Tako kot delnice so šle v ponedeljek navzdol tudi cene surovin. Za sod lahke nafte je treba plačati okrog 106 dolarjev. Zlato medtem napada mejo 1.500 dolarjev.", "title": "Ameriške obveznice nič več varno pribežališče", "keywords": "Gospodarstvo", "lang": "slovenian"}
{"body": "Zadržanje bi imelo škodljive posledice Ustavno sodišče je zavrnilo predlog pobudnikov presoje zakona o bančništvu, da se zadrži izvajanje več členov novele zakona, saj bi to pomenilo nepopravljive posledice za finančni trg in vlagatelje v bankah. Ustavno presojo so vložili vseslovensko združenje malih delničarjev VZMD, v imenu imetnikov 26. izdaje obveznic NLB-ja, društvo Mali delničarji Slovenije MDS, za obveznico Abanke in obveznico 26. izdaje NLB-ja, ter državni svet, potem ko je nanjo izglasoval odložilni veto na novelo zakona, a jo je DZ ob vnovičnem glasovanju še enkrat izglasoval. Prenovljeni zakon o bančništvu med drugim imetnike podrejenih bančnih obveznic vključuje v postopke sanacije bank. Ustavitev njihovega izvajanja pa bi po mnenju ustavnih sodnikov povzročila nepopravljive posledice za finančni trg, deponente in vlagatelje v bankah, ki pretehtajo nad morebitnimi škodljivimi posledicami za pobudnike.", "title": "Ustavno sodišče ni zadržalo izvajanja zakona o bančništvu", "keywords": "Gospodarstvo", "lang": "slovenian"}
{"body": "Na mariborskem Lentu slovesna trgatev Stare trte Stara trta Velja za najstarejšo žlahtno vinsko trto na svetu, saj raste in rodi že več kot 450 let, je sorte modra kavčina ali žametna črnina. Zaščitena je kot naravni spomenik ter je simbol Maribora in vse vinorodne Slovenije. Iz njenega grozdja običajno vsako leto pridelajo okoli 25 litrov vina, ki ga polnijo v posebne stekleničke, te pa mariborska mestna občina uporablja za protokolarne namene. Kot še posebej sladko in kakovostno, je letošnje grozdje Stare trte ocenil mariborski župan in skrbnik trte Franc Kangler. Po celem svetu Grozdje so obrali malečniški brači in ga pred Hišo stare trte tudi stisnili. Kot je v nagovoru povedal župan Kangler, so potomke stare trte prenesli na vse celine, kjer danes tudi že rodijo prve grozde. \"To ni preprosta trgatev, ampak edinstven dogodek na svetu,\" je dejal. Tradicionalna prireditev ob trgatvi grozdja Stare trte je za Maribor pomemben dogodek, ki privabi množico obiskovalcev od blizu in daleč. Letos je bila še posebej slovesna, saj je potekala že 25. zapovrstjo in ker se je ob izredno lepem vremenu udeležilo rekordno število ljudi. S tem dogodkom se je tudi zaključil 11. turistični vinsko-kulinarični dogodek Festival stare trte.", "title": "Stara trta znova sladko rodila", "keywords": "Stara elektrarna;trgatev;lent", "lang": "slovenian"}
{"body": "Ljubljana - Murskosoboška družba Panvita, Mesna industrija Radgona (MIR) za zdaj očitno uspešno kljubuje posledicam finančno-gospodarske krize. Predsednik upravnega odbora družbe Peter Polanič pojasnjuje, da so v prvih šestih mesecih letošnjega leta prihodke povečali za okoli 18 odstotkov. Koliko znaša dobiček družbe, Polanič ni pojasnil, je pa povedal, da je poslovanje pozitivno. Lastniki družbe Panvita MIR - ta je v večinski, več kot 88-odstotni lasti Kmetijskega gospodarstva Rakičan oziroma skupine Panvita - so na nedavni skupščini pustili nekaj več kot 800.000 evrov bilančnega dobička nerazporejenega. Spomnimo, da je Panvita po neuradnih informacijah eden od ponudnikov za najem in morebitni kasnejši odkup obratov družbe Mesna industrija Primorske (MIP) v stečaju. Odločitev o tem, kdo bo postal najemnik obratov MIP in s tem glavni kandidat za kasnejši nakup obratov, naj bi bila znana v prihodnjih dneh.", "title": "Panvita MIR letos z 18-odstotno rastjo prihodkov", "keywords": "gospodarstvo;ekonomija", "lang": "slovenian"}